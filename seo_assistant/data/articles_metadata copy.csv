url,heading,content
https://www.vogue.pl/a/produkty-beaute-pacifique-na-topestetic-pl-poznajemy-fakty-dotyczace-retinoidow-obalamy-mity-na-ich-temat,Poznajemy najnowsze fakty dotyczące retinoidów i obalamy kilka mitów na ich temat,"Retinoidy, czyli retinol i jego pochodne, to niekwestionowane gwiazdy pielęgnacji, które należą do tzw. złotego standardu. Ich moc i właściwości od lat wykorzystuje się podczas profesjonalnych zabiegów gabinetowych. Ale z dobrodziejstwa retinoidów możemy korzystać również w domu, na przykład stosując wybitne kosmetyki marki Beauté Pacifique, dostępne na Topestetic.pl. Zanim po nie sięgniemy, warto poznać najnowsze fakty dotyczące retinoidów i obalić kilka mitów na ich temat. Z retinoidami – różnymi formami witaminy A – jest jak z gwiazdami kina. Wydaje się, że je znamy, ale wciąż wiemy o nich zbyt mało. To jedne z najlepiej przebadanych komponentów. Wygładzają zmarszczki, stymulują fibroblasty do produkcji kolagenu i elastyny, regenerują skórę, rozjaśniają i wyrównują koloryt oraz ograniczają wydzielanie sebum. Markę Beauté Pacifique wyróżnia m.in. sposób podania retinoidów – w zależności od przeznaczenia kosmetyku. A także zastosowanie czynników ułatwiających ich transport w głąb skóry – nanotechnologii opartej na cząsteczkach skwalanu. Beauté Pacifique to marka dermokosmetyków, którą charakteryzują rzetelne badania naukowe oraz skuteczność oparta na diagnostyce przed i po wykonywanej skanerami USG. Od 2010 roku Beauté Pacifique łączy kosmetykę z dermatologią, tworząc własną klinikę dermatologiczną Ambulatoriet. Tam dermokosmetyki marki są badane i udoskonalane. W jej portfolio znajdziemy produkty z retinoidami dla cery z tendencją do trądziku, zmarszczkami czy oznakami fotostarzenia. Niezależnie od przeznaczenia w dermokosmetykach Beauté Pacifique dostępnych na Topestetic.pl znajdują się substancje aktywne najwyższej jakości. Podpowiadamy, jak dobrać produkty tej marki, by przyniosły nam maksymalną korzyść. Czy witaminę C można łączyć z retinoidami? Do tej pory panowało przekonanie, że królowa antyoksydantów – witamina C – wyklucza równoległe stosowanie witaminy A w tej samej rutynie. Po drugie, antyoksydację najczęściej polecało się w pielęgnacji dziennej, a retinoidy w wieczornej. Natomiast marka Beauté Pacifique dowodzi, że można korzystać z dobrodziejstwa obu składników jednocześnie i łączyć je niezależnie od pory dnia. Beauté Pacifique Vitamin C Glow Serum to doskonały produkt na dzień, do nakładania tuż po oczyszczeniu skóry, a przed aplikacją kremu z retinoidami (patrz: akapit poniżej). Serum jest produktem uniwersalnym. W jego składzie znajdują się dwie stabilne formy witaminy C: glukozyd askorbylu oraz tetraizopalmitynian askorbylu. Oba przenikają do głębszych warstw skóry, działając antyoksydacyjnie i przeciwzmarszczkowo oraz wyrównując koloryt. W formule tego serum znajduje się również wyciąg z australijskiej śliwki kakadu, która jest największym naturalnym źródłem witaminy C. Serum bardzo szybko się wchłania, działa nawilżająco i rozświetlająco. Dodaje skórze witalności. Przez lata powtarzano, że retinol i jego pochodne można stosować wyłącznie w wieczornej rutynie pielęgnacyjnej, przed pójściem spać. Przyczyną miały być ewentualne przebarwienia wywołane podrażnieniem lub uszkodzeniem naskórka będące efektem działania witaminy A w kontakcie z promieniowaniem słonecznym. Z tego powodu również przez lata nie polecano używania retinoidów w okresie letnim – z uwagi na zwiększoną ekspozycję na UV. Natomiast retinol jest stosowany niezależnie od szerokości geograficznej. I jeśli po jego aplikacji nakłada się odpowiednią ochronę przeciwsłoneczną – można czuć się bezpiecznie. Ponadto w Beauté Pacifique retinoidy są podane w nanocząsteczkach skwalanu, więc nie wywołują podrażnień na powierzchni naskórka. Przeciwnie – docierają do głębszych warstw skóry, a dodatkowo skwalan redukuje ewentualne przesuszenie. Beauté Pacifique Defy Damage Skin Repair Serum – Przeciwstarzeniowe serum naprawcze – jest bardzo lekkie. Poleca się je do cery z trądzikiem różowatym, rumieniem, nadmierną suchością i widocznymi oznakami starzenia. W jego formule znajdują się kwas ursulowy oraz witamina A. To duet, który obkurcza naczynia krwionośne, zmniejsza zaczerwienienia, niweluje rumień, a także wygładza skórę, zmniejszając widoczność zmarszczek. Dermokosmetyk zawiera również substancje nawilżające i odżywcze: skwalan, hialuron sodu, witaminę E. Co ciekawe, do serum z retinoidami dodano również ekstrakty z cytrusów – naturalne źródło witaminy C. To składniki, które uspokajają gruczoły łojowe, ograniczając wydzielanie sebum, i delikatnie złuszczając naskórek. Koi skórę, zmniejsza zaczerwienienia i perfekcyjnie wygładza. Formuła oparta na mikrokapsułkowanym retinolu skutecznie spłyca zmarszczki i poprawia jędrność skóry, zapewniając widoczne efekty odmłodzenia. Dzięki innowacyjnej technologii mikrokapsułki uwalniają retinol stopniowo, co minimalizuje ryzyko podrażnień, a jednocześnie gwarantuje stabilność składnika przez cały dzień. Towarzyszy mu bakuchiol nazywany roślinnym retinolem, który wygładza cerę i odświeża jej koloryt. O poprawę nawilżenia dbają natomiast kwas hialuronowy i kolagen, a witamina E wymiata wolne rodniki. W formule tego kremu znajdują się również naturalne wyciągi kwiatowe: z Anigozanthos (kangurza łapa), który zwiększa produkcję elastyny i kolagenu oraz wygładza linie, i z krokusa (szafran) łagodzący i przeciwstarzeniowy. Krem stosowany regularnie przywraca skórze miękkość, elastyczność i poprawia koloryt, dzięki czemu wygląda ona na bardziej wypoczętą. Alternatywą jest Beauté Pacifique Creme Symphonique Day Time Dry Skin – Krem odmładzający na dzień dla skóry suchej – który błyskawicznie przywraca komfort. W jego formule zastosowano jedną z najnowszych form witaminy A – retinoinian hydroksypinakolonu. To substancja, która zwiększa sprężystość skóry, rozjaśnia koloryt i rozświetla. Kosmetyk zawiera również antyoksydacyjną witaminę E (chroni przed wolnymi rodnikami), spłycający zmarszczki bakuchiol, nawilżające skwalan i ekstrakt z buraka oraz kojący niacynamid. Krem ujędrnia, nawilża i przywraca skórze promienny blask. Skóra mężczyzn wyjątkowo lubi kosmetyki z witaminą A. Powód? Jest zazwyczaj tłustsza niż u kobiet – ze względu na większą liczbę gruczołów łojowych – i nieco grubsza. Zmiany związane z wiekiem, jak pojawianie się bruzd i zmarszczek, uwidaczniają się więc u mężczyzn nieco później, za to linie są znacznie głębsze niż te u kobiet. Retinoidy działają u panów dwutorowo: redukują oznaki starzenia i zmiany wywołane słońcem, spłycają zmarszczki i zagęszczają skórę, a także ograniczają wydzielanie sebum. To ostatnie działanie znacznie poprawia koloryt i odświeża wygląd. Beauté Pacifique Anti Age Creme For Men – Przeciwstarzeniowy krem dla mężczyzn – jest dobrym kosmetykiem dla cery tłustej i mieszanej. W formule znajdują się dwie pochodne estrowe formy witaminy A. Stabilne i efektywne. Dzięki nanotechnologii z cząsteczkami skwalanu substancje te przenikają do głębszych warstw skóry, by działać jeszcze skuteczniej. Skład kremu został skomponowany tak, że dba on o redukcję uszkodzeń posłonecznych, zmniejszenie widocznych zmarszczek, stymulację fibroblastów do produkcji kolagenu i elastyny, a także ograniczenie wydzielania sebum. Oprócz nich zastosowano również antyseptyczny propolis oraz łagodzące podrażnienia i zaczerwienienia ekstrakty z jęczmienia i czerwonej herbaty Rooibos. Używany regularnie poprawia kondycję skóry, wygładzając nierówności i wyrównując koloryt. To kosmetyk dobry do stosowania na noc co drugi wieczór (przez pierwsze dwa tygodnie). Z kolei na dzień podczas terapii z retinoidami sprawdzi się u mężczyzn Moisturizing Day Creme For Men, czyli Lekki krem nawilżający. Szybko się wchłania oraz nie pozostawia na twarzy lepkiej warstwy i błyszczącego wykończenia. Ma świeży, przyjemny zapach. Krem zawiera nawilżający kwas hialuronowy i łagodzący wyciąg z aloesu. A także składniki, które zapobiegają nadmiernej utracie wody, jak witamina E, sodium PCA czy niacynamid. Po użyciu Moisturizing Day Creme For Men skóra staje się miękka i świeża. Jednym z najbardziej popularnych mitów dotyczących witaminy A jest ten, że kosmetyków, które ją zawierają, nie powinno się stosować do pielęgnacji skóry wokół oczu. Wszystko zależy od formuły i formy tej substancji – wysoko stężonego retinolu nikt pod oczy nie poleca. Wybierając produkt marki Beauté Pacifique, mamy pewność, że spełnia on wszelkie normy bezpieczeństwa, które umożliwiają jego stosowanie nawet w tej delikatnej okolicy. Beauté Pacifique Vitamin A Eye Cream – Przeciwzmarszczkowy krem pod oczy z witaminą A – zmniejsza widoczność drobnych linii i zmarszczek wokół oczu. Oprócz tego redukuje zasinienia, zwane cieniami. Kosmetyk zawiera dwie pochodne witaminy A stymulujące syntezę kolagenu. Oprócz nich w formule tego kremu znajduje się skwalan o działaniu odżywczym i regenerującym. Kosmetyk stopniowo zagęszcza wiotką skórę wokół oczu, dzięki czemu odmładza spojrzenie. Beauté Pacifique Symphonique Eye Zone Gel – Żel przeciwstarzeniowy na okolice oczu – to zaawansowany kosmetyk o natychmiastowym działaniu napinającym i długofalowo odmładzającym. Zmniejsza głębokość i gęstość zmarszczek, zagęszcza i ujędrnia skórę. To zasługa zastosowania w jego formule kompleksu sześciu aktywnych pochodnych witaminy A: retinolu, retinalu i czterech pochodnych estrowych. Żel zawiera także peptydy, spilantol z Acmella Oleracea oraz antyoksydacyjny i wygładzający wyciąg z Anigozanthos. Niweluje zmarszczki mimiczne i wyraźnie odmładza okolicę oka. Myśląc o skutecznym rozświetleniu skóry i poprawie jej kolorytu, nie sposób obalić kolejnego mitu. Często słyszymy, by w tej samej rutynie nie łączyć kwasów z retinoidami. Natomiast są pewne wyjątki. Stosując któryś z przeciwzmarszczkowych kremów z retinoidami na noc (np. Beauté Pacifique Creme Metamorphique, Night Cream – Przeciwzmarszczkowy krem na noc z witaminą A), warto go używać naprzemiennie z poniżej opisywanym kosmetykiem z kwasami. Jednego wieczoru nakładać retinoidy, drugiego kwasy. To najlepszy sposób na pozbycie się matowego, nierównomiernego kolorytu cery. Beauté Pacifique Creme Lactique AHA Anti-Wrinkle Creme Przeciwzmarszczkowy, rozświetlający krem z kwasem mlekowym i witaminą C – sprawdzi się w pielęgnacji skóry pozbawionej blasku, o nadmiernej suchości, z widocznymi zmarszczkami.  Kwas mlekowy (alfahydroksykwas) delikatnie złuszcza, a przy tym zapobiega utracie wody z naskórka. Działa więc odświeżająco, nawilżająco i wygładzająco. Wsparciem dla kwasu mlekowego jest antyoksydacyjna witamina C, a także nawilżająca gliceryna i olej z awokado, który poprawia warstwę hydrolipidową naskórka. Beauté Pacifique Creme Lactique AHA Anti-Wrinkle Creme stopniowo przywraca skórze miękkość i blask. Produkty z retinoidami powszechnie uchodzą za wysuszające. Przyczyną jest działanie retinolu, który może początkowo wywoływać przesuszenie naskórka. Natomiast celem stosowania retinoidów jest przebudowa skóry, w tym włókien kolagenowych i elastynowych, które przekładają się na poprawę parametrów nawilżenia. Wobec tego kosmetyki z witaminą A nie tylko nie przesuszają naskórka, ale wręcz poprawiają jego stopień nawilżenia. Najlepszym przykładem jest Beauté Pacifique Instant Hydrating Mask – Maska nawilżająca. Poleca się ją do każdego rodzaju skóry, ale genialnie działa na suchą i matową, wymagającą regeneracji. Ta niezwykła formuła z gliceryną, lanoliną i skwalanem nawilża i odżywia. Zawiera także hydrolizowany kolagen, który wiąże wilgoć i utrzymuje w skórze długotrwały poziom nawilżenia. W składzie maski znajduje się przeciwzmarszczkowy palmitynian retinylu. Produkt warto aplikować na całą noc, szczególnie polecany jest naprzemiennie co drugą noc z naszym ulubionym kosmetykiem z retinoidami. Otula skórę, przywracając jej miękkość, sprężystość i blask. Opisywane dermokosmetyki Beauté Pacifique dostępne są na Topestetic.pl. To sklep zwyselekcjonowanymi, wyjątkowymi produktami pielęgnacyjnymi światowych marek. NaTopestetic.pl warto korzystać zbezpłatnego wsparcia kosmetologów, którzy podpowiadają, jak dokonać właściwego wyboru produktów. Zarówno dostawa, jak iewentualny zwrot zakupów są wsklepie Topestetic.pl darmowe. Adokażdego zamówienia dodawane są bezpłatne próbki oraz akcesoria kosmetyczne."
https://www.vogue.pl/a/test-szamponu-i-odzywki-z-serii-wzmacniajacej-marki-herbapol,Roślinna pielęgnacja włosów,"Składniki roślinne w kosmetykach wracają do łask, przypominając o sile, jaką oferuje nam natura. Ekstrakty z ziół, kwiatów czy drzew od wieków były stosowane w tradycyjnych recepturach, a dziś na nowo odkrywamy ich niezwykły potencjał. Na tej idei opiera swoją filozofię marka Herbapol. We wzmacniającej linii produktów do pielęgnacji włosów wykorzystuje moc fitoskładników. O włosach można myśleć jak o wizytówce zdrowia i dobrego samopoczucia. Lśniące, wygładzone pasma przyciągają spojrzenia i dodają pewności siebie. Nic więc dziwnego, że rynek kosmetyków do włosów dynamicznie się rozwija, oferując coraz to nowe rozwiązania. Ale czy dbanie o włosy zawsze musi być skomplikowane? W codziennym pośpiechu liczy się prostota i skuteczność, a poranna pielęgnacja to dla mnie kluczowy moment. Od niej zależy, jak będę wyglądać i czuć się przez resztę dnia. Moje poranki są krótkie i intensywne, nie mam czasu na wieloetapowe rytuały, dlatego wybieram produkty o skoncentrowanych formułach, które zapewnią włosom kompleksową pielęgnację w minimalnym czasie. Z ciekawością sięgnęłam po duet od Herbapolu: wzmacniający szampon i odżywkę. Marka ta, znana z zamiłowania do roślinnych receptur, wykorzystała swoje wieloletnie doświadczenie i opracowała własne formuły kosmetyczne. Jednak czy produkty, które bazują na prostych, naturalnych składnikach, faktycznie mogą spełnić wymagania, jakie stawia przed nami codzienna pielęgnacja? Postanowiłam to sprawdzić. Na początku podeszłam do niego sceptycznie. Szampony z naturalnym składem kojarzą mi się z trudnością w rozprowadzaniu, kiepskim pienieniem się, a co za tym idzie – koniecznością zużywania większej ilości produktu. Moje poprzednie doświadczenia z tego typu kosmetykami nie należały do najprzyjemniejszych, nierzadko kończyły się splątanymi, trudnymi do rozczesania kosmykami. Tymczasem już pierwsze użycie szamponu wzmacniającego Herbapolu całkowicie rozwiało te obawy. Ma on lekką, żelową konsystencję, która łatwo rozprowadza się na włosach, tworząc aksamitną pianę. To zasługa starannie dobranej formuły, która mimo że bazuje niemal wyłącznie na składnikach pochodzenia naturalnego, zaskakująco dobrze radzi sobie z oczyszczaniem włosów. Dzięki temu podczas mycia nie zauważyłam również nieprzyjemnego „tępego” uczucia, które zdarza się w przypadku stosowania bardziej agresywnych, chemicznych kosmetyków. Włosy już podczas spłukiwania szamponu wydawały się zmiękczone i wygładzone. Producent obiecuje delikatność i jest to obietnica dotrzymana w stu procentach. Nie ma też mowy o przesuszeniu czy podrażnieniu skóry głowy. Zawarty w składzie ekstrakt z kory chinowca, znany ze swoich właściwości wzmacniających, stymuluje mikrokrążenie skóry głowy i sprawia, że szampon działa już u podstaw, odżywiając cebulki włosowe i wspierając ich regenerację. Co prawda nie zauważyłam, aby szampon przedłużał świeżość moich włosów, jednak nie takie jest jego przeznaczenie. Jego zadaniem jest wzmocnienie włosów, dodanie im zdrowego blasku i objętości. I tutaj widać pierwsze efekty: włosy są odbite od nasady, bez efektu puszenia się. Już po pierwszym użyciu odżywki zauważyłam różnicę w łatwości rozczesywania włosów. Ma ona przyjemną konsystencję, niezbyt gęstą, dzięki czemu bez trudu się rozprowadza, a jednocześnie wystarczająco kremową, by zapewnić uczucie intensywnego odżywienia. Włosy po zastosowaniu produktu są przyjemnie miękkie i wygładzone, a przy tym nie tracą swojej lekkości. To rzadkie połączenie. Kosmetyki, które mocno nawilżają, często potrafią obciążyć moje cienkie pasma, co powoduje, że szybko stają się przyklapnięte i wyglądają niekorzystnie. Tu jest inaczej. Włosy po kilku użyciach odżywki są odporniejsze na uszkodzenia mechaniczne, mniej podatne na łamanie (co w moim przypadku zawsze było sporym problemem), a ich struktura sprawia wrażenie bardziej zwartej i zdrowszej. Podobnie jak w przypadku szamponu myślę, że potrzebny jest dłuższy okres stosowania, aby ocenić wpływ odżywki na wypadanie włosów, jednak już teraz widzę, że ogólna kondycja moich włosów zdecydowanie się poprawiła. Duet Herbapolu wyróżniają starannie dobrane składniki pochodzenia naturalnego. Bazuje on na fitoskładnikach, czyli ekstraktach roślinnych, które działają intensywnie nie tylko na strukturę włosów, ale również na skórę głowy. W produktach z serii wzmacniającej znajdziemy chinowiec, zwany czasem naturalnym stymulatorem, który poprawia mikrokrążenie i wzmacnia cebulki włosów. Dzięki niemu włosy rosną zdrowsze i mniej wypadają. Nasturcja, bogata w witaminy i minerały, dodaje blasku i wspiera regenerację. Natomiast łopian, roślina wykorzystywana od wieków w tradycyjnych recepturach, koi skórę głowy i redukuje podrażnienia, co sprawia, że pielęgnacja jest komfortowa nawet dla osób z wrażliwą skórą. Zapach produktu jest dla mnie równie ważny, co jego działanie. Nie ukrywam, że ma istotny wpływ na moje decyzje zakupowe. W przypadku szamponu i odżywki z serii wzmacniającej Herbapolu nie byłam rozczarowana. Piękny owocowo-kwiatowy zapach pobudził moje zmysły o poranku i pozostał ze mną na cały dzień. Dzięki tym kosmetykom mycie włosów to nie tylko pielęgnacja, ale także chwila relaksu połączona z aromaterapią. Duet Herbapolu łączy troskę o zdrowie włosów z filozofią prostoty i powrotu do korzeni. Szampon i odżywka z serii wzmacniającej sprawdzą się u osób, które szukają codziennej, efektywnej pielęgnacji bez zbędnych dodatków chemicznych, a jednocześnie cenią wysoką jakość i delikatne działanie. Herbapol udowadnia, że czasami wystarczy zaufać naturze, by osiągnąć świetne rezultaty. Produkty z linii wzmacniającej oraz inne roślinne serie dostępne są na stronie internetoweje-herbapol.com.pl."
https://www.vogue.pl/a/podcast-dobry-sklad-s-3-odc-4-parabeny-w-kosmetykach,"Podcast „Dobry skład”, s. 3, odc. 4: Parabeny w kosmetykach","Parabenystosuje się w kosmetykach ze względu na właściwości konserwujące, hamowanie rozwoju drożdży, grzybów, pleśni, a także w małym stopniu – bakterii. Mają niski potencjał alergenny, ponieważ słabo przenikają przez skórę. Natomiast trafiają na czarnelisty składnikówze względu na krążące na ich temat mity. Jednym z nich jest pochodzenie parabenów z ropy naftowej. Kolejnym, oskarżanie ich o wywoływanieraka piersi. Jak mówi Justyna Żerańska, dyrektorka generalna Polskiego Związku Przemysłu Kosmetycznego, który ma pod swoimi skrzydłami portal konsumencki iaplikację kosmopedia.org, parabeny pochodzą z natury, ale nie z ropy naftowej. Występują w przyjaznych i bliskich nam miejscach, m.in. w marchewkach, borówkach amerykańskich czy jagodach. Warto je oswoić, a nawet polubić. Wiele, jak mówi Justyna Żerańska zależy od właściwości i od stężenia substancji. Rozmawiamy o tym, co stałoby się z kremami, gdyby nie zawierały konserwantów, które kosmetyki mogą być ich pozbawione, czy jeden paraben jest wystarczający, żeby zapobiegać rozwojowi szkodliwych dla zdrowia drobnoustrojów oraz czym zostały zastąpione parabeny i jaki miało to skutek na ludzką skórę.  Podcastu „Dobry skład”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/sofy-primavera-furniture-w-klasycznym-stylu-angielskim,Klasyczne wnętrze w stylu angielskim,"Stonowana kolorystyka, szlachetne materiały, wyrafinowane detale. Sofy Primavera Furniture w stylu angielskim to hołd oddany klasyce i dowód na to, że najbardziej tradycyjne formy mogą zyskać nowe życie, jeśli zostaną wzbogacone odrobiną nowoczesności. W klasycznym angielskim salonie nostalgiczny urok zdaje się przenikać każdy detal. Choć na pierwszy rzut oka może kojarzyć się z przepychem, podstawę stanowi tu harmonia. Każdy element wnętrza, od mebli po dodatki, jest starannie przemyślany, tak by wszystkie tworzyły spójną całość. Primavera Furniture redefiniuje pojęcie klasycznej elegancji i oferuje meble inspirowane stylem angielskim, które są dopasowane do współczesnych potrzeb. Razem z marką podpowiadamy, jak urządzić przestrzeń, która jednocześnie zaprasza do błogiego relaksu i zachwyca klasą. Korzenie klasycznego stylu angielskiego sięgają tradycji Wysp Brytyjskich, a dokładnie epoki wiktoriańskiej, kiedy wnętrza zaczęły być oazą luksusu, komfortu i rodzinnego ciepła. To estetyka, która łączy w sobie elementy typowe dla angielskich wiejskich domków, znanych jakocottages, z wpływami kolonialnymi, które wzbogaciły ją o egzotyczne motywy i materiały przywiezione z kolonii brytyjskich. W efekcie powstała przestrzeń, która z jednej strony przywołuje skojarzenia z romantyzmem, a z drugiej uwidacznia praktyczne podejście do designu, pełne wyważonej elegancji i ciepła. Anglicy uwielbiają klasyczne rozwiązania, które mimo upływu lat nie tracą na wartości i wciąż pozostają modne. Urządzając salon w stylu angielskim, zacznij od wybrania odpowiedniej palety barw. Powinna być stonowana i sprzyjać relaksowi. Postaw na ciepłe beże i kremy, odcienie oliwkowe albo delikatne szarości, które stworzą tło dla bogatych tkanin i drewnianych mebli. Aby dodać wnętrzu głębi i wyrafinowania, warto wprowadzić akcenty w kolorze burgunda lub ciemnej zieleni. Na ścianach doskonale sprawdzą się tapety w delikatne klasyczne wzory, takie jak motywy roślinne, geometryczne czy subtelne ornamenty. Nie bójmy się łączenia deseni. Zachowując harmonijną kolorystykę, mamy pewność, że efekt będzie spójny i nieprzerysowany. W klasycznym angielskim salonie wygodne i solidne meble odgrywają kluczową rolę. Szlachetne materiały, stylowe wykończenia i perfekcyjnie zaprojektowane formy sprawiają, że sofy marki Primavera Furniture są kwintesencją stylu angielskiego. Nie tylko wpisują się w klasyczną estetykę, ale przede wszystkim wyróżniają się ergonomią. Zastosowanie w projektach innowacyjnych wypełnień i nowoczesnych rozwiązań konstrukcyjnych zwiększa komfort użytkowania mebli oraz wydłuża ich żywotność. Model Chelsea to synonim elegancji bez zbędnych ozdobników. Jego prosta forma kryje w sobie jednak szereg zaskakujących udogodnień. Głębokie siedziska wypełnione warstwą pianki memory i pierza zapewniają niezrównany komfort. To mebel, który zaprasza do odpoczynku po długim dniu otulającą miękkością i stabilnym podparciem ciała. Nie można zapomnieć o szerokich możliwościach personalizacji pozwalających dopasować sofę do indywidualnej wizji wnętrza. Dostępne są różne wersje obicia, od belgijskiego naturalnego lnu po luksusowe włoskie skóry, a wybarwienie drewnianych nóg można wybrać spośród 12 odcieni dębu lub buku. Jeśli sofa Chelsea to kwintesencja subtelności, model King Bridge można określić jako ucieleśnienie wyrafinowanego luksusu. Jego solidna konstrukcja z litego dębu gwarantuje trwałość, a detale czynią ten mebel wyjątkowym. Miękkie poduszki, obszycia z najwyższej jakości materiałów i precyzyjnie wykonane elementy dekoracyjne sprawiają, że King Bridge stanie się centralnym punktem każdego pomieszczenia. Personalizując kolor poduszek oraz haftów, mamy możliwość stworzenia swojego wymarzonego, niepowtarzalnego modelu. Z sofami doskonale będą się komponować stoliki kawowe z drewnianymi blatami o różnym wybarwieniu do wyboru, ciemny dąb lub orzech może okazać się strzałem w dziesiątkę. Styl angielski to sztuka detalu. Wazon z delikatnej porcelany, świecznik z mosiądzu czy kryształowa karafka to akcesoria, które nadają wnętrzom wyrafinowany charakter. Zadbaj również o tekstylia. Zasłony z ciężkich materiałów, takich jak aksamit czy żakard, dodadzą aranżacji eleganckiego sznytu, a jej uzupełnieniem niech będzie dywan. Wzorzysty model w perskim stylu ociepli przestrzeń. Światło w angielskim salonie powinno być ciepłe i nastrojowe. Klasyczne żyrandole, kinkiety i lampy stołowe z ozdobnymi abażurami stworzą przyjemny klimat, idealny do odpoczynku. Z kolei lustrzane akcenty mebli lub dekoracyjne lustra mogą dodatkowo powiększyć optycznie pomieszczenie i je rozświetlić, odbijając światło."
https://www.vogue.pl/a/jak-kiczowaty-film-showgirls-paula-verhoevena-z-1995-roku-stal-sie-kultowy,Film „Showgirls” z kiczowatego stał się kultowy. Czy zasługuje na miano klasyka?,"„Showgirls” w reżyserii Paula Verhoevena z 1995 roku uchodził za jeden z najgorszych filmów w historii kina. Z czasem jednak kiczowata produkcja o striptizerce zyskała status kultowej. Czy zasłużenie? I dlaczego krytycy sprzed lat nie poznali się na tej opowieści? Mówi, że na imię ma Nomi i jest stąd i zowąd. Trochę się przy okazji denerwuje – rozsypuje frytki jak w innych filmach rozrzuca się banknoty studolarowe. Akcja dzieje się w Las Vegas, pewnie stąd to zdenerwowanie. Czego w światowej stolicy przesady szuka dziewczyna o urodzie pierwszej wicemiss Kielecczyzny? Z ciężką jak kartoteka walizką przyjechała spełnić marzenie o zarabianiu na życie ciałem – chce tańczyć. Na powitanie zostaje okradziona, ale już chwilę później przyzwoici ludzie podają jej rękę, karmią fast foodem, dają dach nad głową i warunki, by zrobić sobie manicure i wejść za kulisy estrad w hotelach z kasynem. To jej świat –Nomi (Elizabeth Berkley) należy do rewii i odwrotnie. Chce tańczyć do kotleta podlewanego szampanem, przed publicznością, która nie zorientuje się, że choreografia to w telegraficznym skrócie świecenie golizną i wymachiwanie na wysokości twarzy tipsami. Tanie? Wulgarne? Tandetne? Takie jest Las Vegas, kochanie, ludzie dostają tu to, czego pragną najbardziej. Lizanie cukierków przez szybę jest ich przeznaczeniem. Nomi nie ma nic przeciwko temu, żeby być batonikiem z białej czekolady – w amerykańskim kinie to nowość. Jej guru i wroginią jest Cristal, gwiazda show w hotelu Stardust (po naszemu „gwiezdny pył” – w tym filmie wszystko ma lub może mieć więcej niż jedną warstwę, jedno znaczenie i drugie dno). Cristal (Gina Gershon) nie ukrywa, że chciałaby potańczyć z Nomi poza sceną, przy przygaszonym świetle. Mruży oczy, oblizuje wargi, bardziej czytelnych sygnałów wysłać nie można. Nomi w mig łapie, o co koleżance chodzi. Nie mówi nie. Próbowała w życiu wszystkiego, podobało jej się, ludzie twierdzą, że jest w tym dobra. Poza tym, jak się nie ma w kieszeni pliku dolarów, lepiej przestawić się na inną walutę. W latach 90. najwięksi mędrcy marketingu zapewniają, że seks jest idealnym towarem, usługą i opakowaniem zarazem, sprzedaje wszystko. „Showgirls” wyrosły z tej wiary, nasyciły się nią potąd i na 30 minut przed końcem wymiotują brokatem. Skandalicznie żałosny, podniecający jak spocona pacha, haniebnie wyuzdany. Najgorszy film roku, dekady, stulecia,ever. Krytycy nigdy wcześniej nie byli aż tak okrutni, w 1995 roku każdy chciał wbić gwóźdź do trumny „Showgirls”. Film dostał rekordową liczbę Złotych Malin – aż siedem. Reżyser Paul Verhoeven odebrał je osobiście, co nie zdarzyło się wcześniej i może świadczyć o dystansie do siebie, europejskim poczuciu humoru lub świadomości, że cały świat się myli, tylko on ma rację. Lepszy film, którym pomiatają miliony, niż taki, o którym nikomu nie chce się gadać, przekonuje Verhoeven. Słusznie. W 1995 roku Oscara dla najlepszego filmu dostał„Forrest Gump”, wstydzę się, że byłem na tym w kinie. Z „Showgirls” przeciwnie, z każdym seansem człowiek widzi i docenia więcej. Z entuzjazmem tarza się w obrazach jak bożonarodzeniowa szopka sponsorowana przez producenta opioidów. Wszystko wydaje się tu wyskakiwać ponad skalę syntetyczności, zęby zgrzytają, a jednak twórcom i uczestnikom współczujemy szczerze, domagamy się dla nich sprawiedliwości (rym niezamierzony, sorry, przyjaciele). W dniu premiery ten film był dobre 20 lat do przodu i dlatego stała mu się straszna krzywda. Teraz jest obiektem kultu, inspiracją dla musicalu i tomiku poezji, tematem filmów dokumentalnych i doktoratów na renomowanych uczelniach. Trwający właśnie proces rehabilitacji „Showgirls” dopuszcza aż trzy warianty oceny dzieła: genialne, wielkie g*** oraz genialne g***. Czy tyle wystarczy? Lata 90. toSharon Stonei Arnold Schwarzenegger,Monica Lewinsky i Bill Clinton, Christina Aguilera i Britney, no iDemi Mooreaż w dwóch rolach, które niszczą resztę życia: striptizerki oraz żony, która przez dwie godziny zastanawia się, czy dać Robertowi Redfordowi dowód miłości (przynajmniej tak nazywano to w mojej podstawówce). Ale to wszystko daleko stąd, w Stanach Zjednoczonych, które już wtedy wydawały się podejrzane, bo teraz to przecież w ogóle zero złudzeń. Natomiast w Polsce lata 90. to biznesmeni w białych skarpetkach frotté i mokasynach z tzw. kutasikami, Anastazja P i pachnący Brutem 33 buhaje z Wiejskiej, wokalistki w ewidentnej depresji i czarnych spódnicach do ziemi oraz ponad wszystko wilczy kapitalizm w stadium larwalnym. Na tak niezwykłym etapie historii każdy każdemu chce pomóc, kraj zasypała więc lawina poradników, jak przesunąć drabinę spod niewłaściwej ściany kariery, lub temu, kto ma apetyt na rybę, wcisnąć w łapę wędkę – metafory są w stu procentach autentyczne, pamięć mnie, niestety, nie myli. W takich okolicznościach „Showgirls” ogląda się i rozumie zupełnie inaczej, a oczy łzawią szybciej. Nomi może kłamać lub nie, może mieć sporo na sumieniu albo nie mieć sumienia wcale. Jedno jest pewne: napędza ją tania ambicja, chore przekonanie, że to nie talent tylko determinacja prowadzi człowieka na szczyt. Wyeliminowana z gry Cristal w szpitalnej izolatce dla VIP-ów mruczy do Nomi: –Zawsze ktoś młodszy i bardziej nienasycony idzie za tobą po schodach.Niby gwiazda show dla turystów, a gada jak dziecko Platona i Sokratesa. Z oskarżeniem Verhoevena o seksizm, mizoginię i homofobię Amerykanie oczywiście chybili. Cristal i Nomi robią ze sobą i facetami, co chcą, publiczności pokazują, gdzie może wsadzić swoje brudne pieniądze, a gołą d*** na ekranie najdłużej świeci Kyle MacLachlan. Po „Showgirls” wyeksmitowano go z Hollywood, wrócił rolą doktorka impotenta w„Seksie w wielkim mieście”. I to dopiero jest skandaliczne, wulgarne, przykro patrzeć."
https://www.vogue.pl/a/sylwestrowa-gala-w-teatrze-wielkim-operze-narodowej,Powitaj Nowy Rok w wiedeńskim stylu w Teatrze Wielkim – Operze Narodowej,"Operetka, choć niegdyś kojarzona z blichtrem XIX-wiecznych salonów, dziś rzadko pojawia się na scenach, a jej wyjątkowy urok bywa niedoceniany. Tymczasem to właśnie ten gatunek muzyczny, pełen lekkości, humoru i wirtuozerii, idealnie wprowadza w atmosferę celebracji Nowego Roku. Teatr Wielki – Opera Narodowa postanowił przypomnieć publiczności, jak zachwycający może być świat operetki, organizując Galę Sylwestrową: Wieczór Mistrzów Operetki. Pierwsza część koncertu to muzyczna podróż przez klasykę wiedeńskiego stylu. Usłyszymy uwerturę do „Zemsty nietoperza” Johanna Straussa II, której melodyjna lekkość stanowi kwintesencję operetki. Nie zabraknie też słynnych arii, takich jak „Tanz und Vilja-Lied” z „Wesołej wdówki” Franza Lehára, czy popisowego czardasza „Heia heia in den Bergen” z „Księżniczki czardasza” Emmericha Kálmána. Druga część wieczoru wprowadzi jeszcze większą dawkę humoru i energii – usłyszymy m.in. „Marsz Radetzkiego” oraz kultowe arie z „Zemsty nietoperza”. W ten wyjątkowy wieczór na scenie wystąpią wybitni soliści, którzy zdobyli uznanie na międzynarodowych scenach: Izabela Matuła, Piotr Buszewski, Stanislav Kuflyuk i Joanna Moskowicz. Towarzyszyć im będą Chór i Orkiestra TW-ON pod batutą Patricka Fournilliera. Koncert poprowadzą Katarzyna Sanocka i Andrzej Sułek. Gala Sylwestrowa w Teatrze Wielkim – Operze Narodowej to niezapomniane doświadczenie, które łączy najlepsze tradycje operetkowe z wyjątkową oprawą artystyczną. To wieczór, który wprowadza w Nowy Rok z radością, przypominając, jak niezwykły może być świat operetki."
https://www.vogue.pl/a/the-cure-cream-marki-doctor-babor-laczy-technologie-z-naturalnymi-skladnikami,Kompletna odnowa struktury skóry,"DOCTOR BABOR The Cure Cream to przełomowy produkt w pielęgnacji skóry, który łączy innowacyjne technologie z naturalnymi składnikami. Gwarantuje kompleksową i optymalną ochronę oraz regenerację skóry. Czynniki, takie jak promieniowanie słoneczne, zanieczyszczenie powietrza, zmienność temperatur oraz te wewnętrzne, w tym odwodnienie czy niedobory składników odżywczych, znacząco wpływają na stan naszej skóry. W odpowiedzi na te wyzwania, wykorzystując zaawansowane technologie i naturalne składniki, linię DOCTOR BABOR wzbogacono o rewolucyjny BIOGEN® PLANT EXTRACT mający zapewnić skórze optymalną ochronę i regenerację. Historia BIOGEN® PLANT EXTRACT sięga 1956 roku, kiedy to dr Michael Babor stworzył unikalny eliksir, wykorzystując osiem potężnych ekstraktów roślinnych pochodzących z takich roślin jak: morszczyn pęcherzykowaty, rukiew wodna, rzepik pospolity, trędownik, dymnica lekarska, żeń-szeń, pokrzywa, rozmaryn. Innowacja stała się fundamentem linii DOCTOR BABOR. BIOGEN® PLANT EXTRACT nie jest po prostu składnikiem – to rewolucyjna formuła skoncentrowana na głębokiej regeneracji skóry, ochronie jej naturalnej bariery oraz stymulacji procesów antyoksydacyjnych i przeciwzapalnych. The Cure Cream wykorzystuje moc BIOGEN® PLANT EXTRACT oraz innych zaawansowanych składników, które razem tworzą kompleksową formułę pielęgnacyjną. BIOGEN® PLANT EXTRACT stymuluje naturalne procesy regeneracyjne skóry oraz wzmacnia jej naturalną barierę ochronną. Przeciwdziała stanom zapalnym i chroni skórę przed szkodliwym działaniem wolnych rodników. Hiperfermentowany mirt i pistacja z Sardynii czynią skórę mocniejszą, nawilżają ją i regulują jej mikrobiom, co jest kluczowe dla zdrowego wyglądu cery. Białko hydrolizowane z łubinu wspiera produkcję różnych typów kolagenu oraz przeciwdziała jego glikacji i degradacji, przyczyniając się do jędrności skóry. Pantenol, poprzez głębokie nawilżenie, wzmacnia naturalną barierę ochronną skóry, pomagając zachować jej jędrny i pełen blasku wygląd. Profil zapachowy The Cure Cream, w którym obecne są olejki zapachowe neroli i rozmaryn, zapewnia z kolei nie tylko przyjemne doznania zmysłowe, ale działa też przeciwbakteryjnie i antyoksydacyjnie, dodatkowo ujędrniając skórę. Stosowanie DOCTOR BABOR The Cure Cream niesie ze sobą szereg korzyści. Krem reguluje mikrobiom, odbudowuje naturalną barierę skóry, zapewnia intensywne nawilżenie i wspomaga procesy samoregeneracji skóry, co przekłada się na jej jędrność i elastyczność. Zawarte w kremie składniki chronią również skórę przed wolnymi rodnikami i stanami zapalnymi, co przyczynia się do jej młodzieńczego wyglądu. The Cure Cream daje rewelacyjne efekty także jako pielęgnacja przygotowawcza, stosowana przed zabiegami medycyny estetycznej w celu wzmocnienia struktur skóry oraz w celu intensywnej regeneracji skóry po interwencjach chirurgicznych. DOCTOR BABOR The Cure Cream to produkt uniseks, który może być stosowany zarówno przez kobiety, jak i mężczyzn. Krem jest odpowiedni dla każdego rodzaju skóry, w tym skóry wrażliwej i skłonnej do podrażnień."
https://www.vogue.pl/a/testujemy-nowa-suszarke-do-wlosow-mova-turbo,Suche i lśniące włosy w kilka minut,"Nowoczesne urządzenia coraz częściej oferują rozwiązania, które chronią włosy przed zniszczeniem i pozwalają osiągnąć profesjonalny efekt bez wychodzenia z domu. Twórcy nowej suszarki MOVA Turbo obiecują innowacyjną ochronę włosów oraz wyjątkowy komfort użytkowania. W codziennej stylizacji włosów niezbędna jest równowaga między szybkością a bezpieczeństwem. W szczególności dotyczy to cienkich, delikatnych pasm, które wymagają troskliwego podejścia – zarówno w kwestii temperatury, jak i nawiewu. Testuję nowąsuszarkę MOVA Turboi sprawdzam, czy rzeczywiście jest ona w stanie sprostać tym wyzwaniom, zwłaszcza w okresie zimowym. Już po wyjęciu z opakowania MOVA Turbo zachwyca minimalistycznym i eleganckim designem. Subtelnie połyskująca obudowa, dostępność w czterech stylowych kolorach (biały, szary, różowy i fioletowy) oraz zgrabny kształt sprawiają, że urządzenie nie tylko spełni oczekiwania najbardziej wymagających estetów, ale również zapewni komfort użytkowania. A to przede wszystkim zasługa ergonomicznej konstrukcji, wygodnego uchwytu i lekkości suszarki – jej wagę 330 gramów można śmiało porównać do wagi dwóch przeciętnych smartfonów. Dla mnie, osoby ceniącej minimalizm w podróży, to kluczowy atut. Zwykle muszę rezygnować z dodatkowych kosmetyków czy urządzeń, by ograniczyć wagę bagażu. Tym razem nie było takiej konieczności. MOVA Turbo to urządzenie wyposażone w silnik bezszczotkowy, który może osiągnąć prędkość przepływu powietrza 65 m/s, co gwarantuje błyskawiczne suszenie. Moje włosy, sięgające lekko za ramiona, były suche w mniej niż trzy minuty. Osoby z krótszymi fryzurami z pewnością zmieszczą się w czasie obiecanym przez producenta, czyli w dwóch minutach. To, co mnie zachwyciło, to fakt, że działanie MOVA Turbo opiera się przede wszystkim na sile nawiewu, a nie wysokiej temperaturze. Dzięki temu włosy są mniej narażone na uszkodzenia, a jako posiadaczka cienkich kosmyków zwracam na to szczególną uwagę. Włosom ze skłonnością do puszenia się nie sprzyja brak wilgoci, dlatego częste ich suszenie urządzeniami nagrzewającymi się do wysokich temperatur jest dla nich niekorzystne. Jeśli suszarka nie ma odpowiednich zabezpieczeń, może otwierać łuski włosa i doprowadzić do zniszczenia łodygi. Wbudowany w MOVA Turbo czujnik NTC monitoruje temperaturę powietrza 200 razy na sekundę. Pozwala to utrzymać stabilne i bezpieczne warunki suszenia oraz eliminuje ryzyko przesuszenia włosów. Jednak to nie wszystko. Urządzenie generuje także 200 milionów jonów ujemnych na centymetr sześcienny, przez co równoważy jony dodatnie znajdujące się na powierzchni włosów. Efekt? Włosy stają się gładsze i miękkie w dotyku. Zauważyłam to już po pierwszym użyciu. Jonizacja jest ważna zwłaszcza w okresie zimowym. Suche powietrze w ogrzewanych pomieszczeniach, warstwy czapek, szalików i swetrów sprawiają, że od zawsze zmagałam się z elektryzowaniem włosów. Mam wrażenie, że odkąd zaczęłam używać suszarki MOVA Turbo, problem ten pojawia się zdecydowanie rzadziej. MOVA Turbo oferuje aż osiem różnych kombinacji stylizacji, które można dostosować do indywidualnych potrzeb. Suszarka posiada cztery poziomy temperatury: od chłodnego nawiewu w 25°C, przez ciepły – 57°C, gorący – 80°C, aż po tryb zmienny, który dynamicznie przełącza się między ciepłym a chłodnym powietrzem. Ten ostatni to absolutnie mój ulubiony, pozwala wygładzić włosy bez użycia szczotki. Po nałożeniu odpowiedniego produktu udało mi się nawet uzyskać efekt lśniących, sypkich włosów, który wcześniej wymagałby dłuższej stylizacji z wykorzystaniem prostownicy. Do wyboru mamy dwie prędkości nadmuchu, przy czym obie wydają się bardzo mocne. W codziennym użytkowaniu zabrakło mi możliwości zmniejszenia nawiewu do bardzo delikatnego. Bywa niezwykle przydatny, zwłaszcza w przypadku cienkich włosów, jak moje. W trakcie stylizacji wskazane jest czasem zastosowanie łagodnego nawiewu, który pomaga uniknąć ich splątania. Jednak w moim odczuciu niska temperatura działania suszarki i system jonizacji rekompensują ten deficyt. W dłuższej perspektywie nie zauważyłam, aby moje włosy były nadmiernie obciążane, a ich struktura pozostaje nienaruszona. Poziom dźwięku, jaki generuje suszarka MOVA Turbo, nie przekracza 58 dB, co w praktyce oznacza, że jest dużo cichsza niż inne tego typu urządzenia. Jej dźwięk porównałabym do przyjemnego szumu. Ma to dla mnie duże znaczenie rano, kiedy jeszcze próbuję dobudzić się przy filiżance kawy i staram się unikać drażniących dźwięków. Używając tej suszarki, nie musiałam się też obawiać, że obudzę pozostałych domowników. Podczas cyklu działania suszarka pozostaje chłodna w dotyku, co jest szczególnie istotne dla osób, które – tak jak ja – w pędzie potrafią przypadkiem dotknąć gorącego korpusu urządzenia. Z kolei wbudowany filtr powietrza wyłapuje pozostałości po lakierach do włosów czy innych kosmetykach i można samodzielnie go wyczyścić. Suszarka MOVA Turbo to idealny wybór dla tych, którzy chcą się cieszyć niemalże profesjonalnymi efektami stylizacji w domowym zaciszu. Lekka, kompaktowa, cicha, a przy tym dbająca o kondycję włosów – MOVA Turbo jest urządzeniem pozbawionym mankamentów, które przeszkadzały mi w dotychczas używanych suszarkach."
https://www.vogue.pl/a/delphine-arnault-dyrektorka-generalna-diora-biznes-prowadzi-podobnie-do-ojca-bernarda-arnault,"Delphine Arnault zarządza Diorem. Czego nauczyła się od ojca, prezesa koncernu LVMH?","Żyje, oddycha, karmi się Diorem. Delphine Arnault, dyrektorka generalnaDiora, pierwsza kobieta w historii na tym stanowisku, jest urodzoną bizneswoman. Jako córka Bernarda Arnault, prezesa koncernu LVMH, talent ma w genach. Styczeń 2023 roku. Kiedy oficjalnie Delphine Arnault zostaje dyrektorką generalną Diora, dzwoni do swojego przyjaciela, marszanda sztuki, Larry’ego Gagosiana. –Larry, mam wielkie biuro, ale panuje w nim samotność.To coś, z czym zapewne musiała się mierzyć od dziecka. Także wtedy, gdy miała 15 lat, a jej rodzice się rozwiedli – choć o tym Delphine nigdy nie wspomina. Drugą żoną ojca została kanadyjska pianistka, Hélène Mercier, z którą mają trzech synów. Do działania napędza ją też własna rodzina. Lubi opowiadać o dzieciach, które pomogły jej złapać dystans do świata. W 2005 roku wyszła za mąż za Alessandra Vallarino Gancię, spadkobiercę włoskiej fortuny winiarskiej. Mają dwójkę dzieci, ale małżeństwo przetrwało tylko pięć lat. Obecnie związana jest z Xavierem Nielem, miliarderem z branży technologicznej, nazywanym „francuskim Steveʼem Jobsem”. Pierwszy milion zarobił w wieku 24 lat, po tym jak dla Minitela (francuski odpowiednik internetu) wymyślił usługę erotycznego czatu. Mówią, że są swoimi największymi czirliderami. Podobnie jak ojciec, Delphine w naturalny sposób wyczuwa, co ma potencjał, by stać się sprzedażowym hitem. –Kiedy widzi 15 torebek na stole, od razu wybiera tę, która się sprzeda– mówi o Bernardzie, dodając, że nie ma w tym nic z matematycznych wyliczeń. Rządzi nim instynkt. Delphine jest odważna, nie boi się podejmować ryzyka, jednak robi to w sposób analityczny, nie impulsywny czy intuicyjny, jak często ma to miejsce w branży mody. Jej współpracownicy mówią o figlarnym uśmiechu i dowcipach, które rzuca między zdaniami. Jest przyjazna, ale stosunkowo małomówna. Ostrożna. Ma doskonałe maniery.– Delphine cechuje pewien rodzaj dystansu. Niektórzy mylą to z arogancją, jednak moja siostra jest z natury bardzo dyskretna. A edukacja, którą otrzymaliśmy, mocno tę dyskrecję pielęgnowała. W wieku 25 lat nazywa się takie podejście nieśmiałością, w wieku lat 50 – dojrzałością– podsumowuje Antoine Arnault. Delphine doskonale wie, że najdrobniejszy błąd może wiele kosztować. Od dziecka uczył ją tego brutalny w biznesie, niestrudzenie pracowity i surowy ojciec. W 2002 roku Bernard Arnault przekonał zarząd koncernu LVMH do podniesienia wieku emerytalnego dla dyrektora generalnego z 75 do 80 lat, co daje mu kolejne pięć lat na najwyższym stanowisku w koncernie. Kolejne pięć lat na to, by nadzorować działania piątki swoich dzieci. A każde z nich, dzięki założeniu spółki holdingowej, otrzymało 20-procentowe udziały w firmie. Rodzina podkreśla, że jest zgodna, nie ma między jej członkami tarć, nie ma w niej buntowników. Działają jak jedna, dobrze naoliwiona maszyna. Dzisiaj może być to ich siła, ale czy z biegiem czasu nie okaże się tym samym największą słabością? Sam Arnault niejednokrotnie przejmował przecież firmy należące właśnie do skłóconych rodzin. Cały tekst przeczytasz w nowym wydaniu „Vogue Polska Leaders”.Numer możesz zamówić już teraz. Jest też dostępny w kioskach do 5 stycznia."
https://www.vogue.pl/a/najbardziej-wyczekiwane-ekranizacje-bestsellerowych-powiesci-planowane-na-2025-rok-oto-filmy-ktore-warto-znac,Najbardziej wyczekiwane ekranizacje książek zapowiedziane na 2025 rok,"Spośródnajbardziej wyczekiwanych filmów 2025 rokuwybieramy ekranizacje bestsellerowych powieści, romansów i opowiadań, na które czekają wszyscy kinomaniacy i mole książkowe. Kolejna adaptacja powieści Helen Fielding jest skazana na sukces. W„Bridget Jones: Szalejąc za facetem”, podobnie jak w książce sprzed dekady, najsłynniejszą mieszkankę Londynu (w roli głównej oczywiścieRenée Zellweger) spotykamy niedługo po śmierci jej ukochanego pana Darcy’ego. Wdowa i mama dwójki dzieci na nowo uwierzy w miłość. Wszystko za sprawą znacznie młodszego partnera (Leo Woodall z„Jednego dnia”) oraz Daniela (Hugh Grant), który znów pojawi się w jej życiu. „Mickey 17” to adaptacja powieści science fiction Edwarda Ashtona o tym samym tytule, która śledzi losy klona (Robert Pattinson) stworzonego do wykonywania najbardziej niebezpiecznych prac. Po każdym śmiertelnym wypadku awatar regeneruje się, ale zachowuje szczątki wspomnień z poprzedniego wcielenia. Gdy odkrywa prawdę o swoim istnieniu, zaczyna obmyślać plan ucieczki. Nowy film Bonga Joon-ho, reżysera oscarowego„Parasite”, to bez wątpienia jeden z najbardziej wyczekiwanych filmów roku. Po sukcesiepierwszej części „Wicked”powróci na kinowe ekrany jesienią 2025 roku. Ekranizacja bestsellerowej powieści Winnie Holzman opowie dalsze losy Elfaby (Cynthia Erivo), teraz znanej w krainie Oz jako Zła Czarownica z Zachodu. Jej tropem podąży dawna przyjaciółka Glinda (Ariana Grande). W nowym filmie nie zabraknie również czarującego księcia Fijero (Jonathan Bailey), potężnej Madame Morrible (Michelle Yeoh) i oczywiście Czarodzieja z Oz (Jeff Goldblum). Reżyser Taika Waititi powraca z nowym filmem. Tym razem będzie to ekranizacja bestsellerowej powieści laureata literackiej Nagrody Nobla Kazuo Ishiguro. „Klara and the Sun” śledzi losy androidki (Jenna Ortega) pełniącej funkcję Sztucznej Przyjaciółki Josie (Mia Tharia), której rodzina próbuje pozbierać się po osobistej tragedii. Adaptacja powieści science fiction to pozycja obowiązkowa, nie tylko dla fanów kina przyszłości. Jedną znajbardziej wyczekiwanych premier przyszłego rokujest bez wątpienia nowa ekranizacja powieści Mary Shelley. W interpretacji Guillermo del Toro „Frankenstein” ma powrócić do mrocznych korzeni literatury gotyckiej. W szalonego naukowca wcieli się Oscar Isaac, a jego potworem stanie sięJacob Elordi. W obsadzie filmu zobaczymy również Burna Gormana, Mię Goth i Christophera Waltza. W mijającym roku do kin i na platformy streamingowe trafiło wiele dobrze przyjętych romansów na podstawie książek. Najlepszym tego przykładem pozostaje „Na samą myśl o tobie” z Anne Hathaway i Nicholasem Galitzine’em w rolach głównych. Czy „People We Meet on Vacation” Emily Henry ma szansę powtórzyć sukces komedii romantycznej? Przekonamy się już niebawem. Nowy film śledzi losy Poppy (Emily Bader) i Alexa (Tom Blyth), dwójki przyjaciół, którzy od lat spędzają razem wakacje. Gdy bohaterowie naruszą ustalone zasady, ich relacja zmieni się na zawsze. A skoro o „Na samą myśl o tobie” mowa… W przyszłym roku do kin trafi równieżpierwsza adaptacja kinowa „Verity” Colleen Hoover, autorki„It Ends With Us”.Film na podstawie powieści będzie śledzić losy Lowen Ashleigh, aspirującej pisarki, która popada w kłopoty finansowe. Z opresji ratuje ją Jeremy, mąż cenionej autorki kryminałów Verity Crawford (Anne Hathaway), który składa jej ofertę nie do odrzucenia. Lowen ma ukończyć ostatnią powieść Verity, która nie wstaje z łóżka od czasu tajemniczego wypadku. Niebawem jednak młoda pisarka odkrywa, że zjawiskowa posiadłość Crawfordów skrywa wiele tajemnic. Stephen King niebawem doczeka się kolejnej adaptacji swojej bestsellerowej powieści. Po sukcesie filmu z 1987 roku „The Running Man” powróci w nowej odsłonie dzięki Edgarowi Wrightowi. Tytuł przeniesie nas do dystopijnej przyszłości, w której popularny program telewizyjny skupia przed telewizorami miliony widzów. Reguły show są proste – skazańcy muszą uciec polującym na nich łowcom, aby odzyskać wolność. Nikomu to się jednak dotychczas nie udało. Kolejna adaptacja powieści Stephena Kinga trafi na ekrany kin w 2025 roku, a zobaczymy w niej Glena Powella, Katy O’Brian i Josha Brolina. To nie koniec dobrych wiadomości dla fanów Stephena Kinga. Po sukcesie „Kodu zła” reżyser Oz Perkins postanowił zmierzyć się z krótkim opowiadaniem pisarza. Tytułowa „Małpa” to niepozorna zabawka, którą dwaj bracia znajdują na strychu rodzinnego domu. Po latach rozłąki ich drogi znów się skrzyżują, a przelew krwi wydaje się nieunikniony. W rolach głównych zobaczymy Elijaha Wooda i Theo Jamesa z „Białego lotosu”. Bracia Russo, współtwórcy sukcesu „Avengers: Wojna bez granic” i „Avengers: Koniec gry”, postanowili nakręcić film na podstawie książki Simona Stålenhaga. „The Electric State” przeniesie nas do nieodległej przyszłości, w której wszystkie myślące roboty zostały zepchnięte na odległy zachód, z dala od ludzi. Pustkowie przemierza Michelle (Millie Bobby Brown), która szuka swojego zaginionego brata. „The Electric State” to jeden z najbardziej wyczekiwanych filmów Netflixa na 2025 rok. Zobacz także: "
https://www.vogue.pl/a/demakijaz-bez-wacikow-jak-oczyszczac-twarz-rezygnujac-z-platkow-kosmetycznych,Demakijaż i oczyszczanie twarzy bez wacików. Dlaczego warto się przekonać?,"W oczyszczaniu, demakijażu i myciu skóry mniej znaczy lepiej. Ten prosty gest pielęgnacyjny ma ogromne przełożenie na kondycję cery, niezależnie od jej rodzaju. Coraz częściej w tym kontekście dyskusyjne jest użycie płatków kosmetycznych. Czy naprawdę nam nie służą? I jak wyeliminować je z codziennej rutyny? Skóra jesienią i zimą często wymaga większej troskize względu na niesprzyjające czynniki zewnętrzne, jak istosowanie substancji aktywnych. Mogą one naruszać i tak nadwyrężoną ze względu na skoki temperatur i wilgotnościbarierę hydrolipidową. Dermatolodzy i kosmetolodzy uważają, żeoczyszczanie jest fundamentem pielęgnacji.Odpowiedni demakijaż i mycie twarzy, szyi i dekoltu jest bowiem gwarancją, że kolejne kroki związane z dbaniem o skórę będą bardziej efektywne. Jednak coraz częściej dyskusyjne staje się zmywanie twarzy produktem wymagającym użycia płatków kosmetycznych, a także tonizacja cery. Waciki mogą bowiem powodować dodatkowe mikrozłuszczanie, co przy naruszonejbarierze hydrolipidowejjest niewskazane. To także dodatkowe odpady. Czy płatki kosmetyczne podzielą losy plastikowych słomek i zastąpią je te wielorazowego użytku? Jak robić demakijaż, żeby skóra była dokładnie oczyszczona, ale nie przesuszona? Sprawdzam. Zgodnie z zasadązero wastelubless wastejednorazowe waciki to kolejne produkowane przez nas odpady, które trudno zutylizować. Chcąc być eko, warto z nich zrezygnować albo chociaż ograniczyć ich ilość. Warto też wiedzieć, z jakich składników zostały wyprodukowane. –Płatki kosmetyczne zazwyczaj wykonane są z bawełny. Z chemicznego punktu widzenia bawełna to celuloza. Jej kolor zależy od stopnia przetworzenia i oczyszczenia. Może przybierać barwę od białej, poprzez kremową aż po beżową. Nie ma co ukrywać, że konsumenci preferują produkty o idealnie białym kolorze. W tym celu bawełna jest często poddawana obróbce chemicznej, w tym wybielaniu z użyciem nadtlenku wodoru lub preparatów na bazie chloru– mówi Dominik Kłudkiewicz, chemik związany z przemysłem farmaceutycznym, na Instagramie @urodaokiemfaceta. Ekspert dodaje, że bawełniane materiały mogą rozkładać się od miesiąca do około pół roku. To zależy od tego, czy zawierają dodatkowe substancje, oraz od warunków środowiskowych, w jakich zachodzi proces rozkładu (np. temperatura, wilgotność, obecność mikroorganizmów). Stosunkowo proste płatki kosmetyczne mogą zawierać dodatkowe substancje pochodzenia naturalnego, jak wiskoza, a także składniki syntetyczne, jak poliester czy polietylen (więcej na temat różnych materiałów i ich biodegradowalności przeczytaszw badaniu przeprowadzonym przez Sunidhi Mehtę). Włókna syntetyczne mogą być źródłem mikroplastiku, który później trafia na nasze talerze (podobno rocznie zjadamy ilość porównywalną do wielkością karty kredytowej). –Żadna rzecz, jakiej używamy w pielęgnacji, nie jest obojętna dla środowiska. Chcąc szukać bardziej ekologicznych alternatyw dla jednorazowych płatków kosmetycznych, skoncentrowałabym się na kupieniu wielorazówek, które są w 100 proc. wykonane z bawełny. Wówczas mamy pewność, że będą w pełni biodegradowalne, a przy okazji miękkie– mówi Iza Skórka, lekarka znana na Instagramie jako @blindsapphire. Czy płatki wielokrotnego użytku to dobra alternatywa? Dla środowiska – owszem! Chociażby przez prostą matematykę. Wielorazowe bawełniane płatki, jak mówi Iza Skórka, mogą być używane przez miesiąc, więc wystarczą dwa na 30 dni. Dla porównania, jeśli codziennie używamy do demakijażu dwóch wacików jednorazowych, w miesiącu generujemy aż 60 odpadów. Ale druga strona medalu to sama reakcja skóry na waciki. –Każde pocieranie twarzy przy demakijażu może powodować rumień lub podrażnienia. Jednak dużo zależy od tego, w jakim stanie wyjściowo jest skóra, czy jest zmieniona chorobowo, czy jest wrażliwa? Ogromny wpływ na jej reakcje ma także styl życia – ilość stresu, przyjmowanych używek, zanieczyszczone środowisko. Obecnie ogromnym czynnikiem uwrażliwiającym skórę, zgodnie z badaniami*są zmiany klimatu i wzrost temperatur wynikający z globalnego ocieplenia. Dlatego jestem daleka od winienia za całe zło samych wacików–mówi @blindsapphire. Dużo zależy też od materiału, z jakiego wykonane są waciki, i od ich struktury. Stosując takie, które mają perforowaną powierzchnię przypominającą wafelek, można niechcący działać ścierająco na naskórek. Jeśli po ich użyciu pojawiają się zaczerwienienie, podrażnienia czy suchość, warto z nich zrezygnować i zmienić podejście do demakijażu. Specjaliści dermatolodzy i kosmetolodzy najczęściej do mycia i demakijażu twarzy polecają łagodne emulsje micelarne lub olejki, do których aplikacji używa się wyłącznie czystych dłoni.Cery trądzikowe, tłuste i mieszanenie powinny sięgać po tłustsze olejowe formuły czy tzw. masełka, chyba że zastosują po nich drugi etap z żelem lub pianką do mycia.– Jeżeli na skórze znajdują się makijaż i/lub filtry, wieczorne oczyszczanie skóry w dwóch krokach to must-have. Pierwszym jest zastosowanie masełka, emulsji lub olejku, który oprócz fazy lipidowej,zawiera także emulgator. Taka formuła produktu jest łagodna dla skóry, a jednocześnie dokładnie ją oczyszcza i nie pozostawia tłustej warstwy na jej powierzchni– mówi dr n. chemicznych, mgr kosmetologii Alicja Śliwowska (@dr_scura). Jakie olejki, kremy i emulsje do demakijażu są godne uwagi? Soothing Cleansing Oil Bobbi Brown to delikatny olejek oczyszczający, którym można zmywać nawet powieki. Cleansing Care-in-Mousse Guerlain z mleczkiem pszczelim i miodami naprawczymi usuwa zanieczyszczenia i ślady makijażu, chroniąc barierę ochronną. W jego składzie są mikrogranulki lipidowe, które topią się w kontakcie ze skórą, co zapewnia uczucie komfortu. Hyper Real Fresh Canvas Cream-To Foam Cleanser MAC to krem myjący, który zmienia się w piankę. Oczyszcza, utrzymuje nawilżenie i wygładza. Genialny do skóry suchej. Natomiast do tej tłustej sprawdzi się The POREfessional Get Unblocked Benefit – olejek oczyszczający pory. Usuwa nawet wodoodporny makijaż, ale eksperci marki rekomendują po jego użyciu umyć skórę pianką z tej samej linii. Jako drugi etap oczyszczania ekspertka poleca sięgnąć po łagodny żel, który domyje ewentualne pozostałości. Natomiast jeżeli na twarzy nie ma makijażu lub filtrów, jednostopniowe oczyszczanie wieczorem wystarczy. Mycie skóry powinno jednak trwać zdaniem ekspertki około minuty. Szybkie opłukanie cery z nałożonym na nią na kilka sekund preparatem myjącym to za mało. Oczyszczanie powinno być zawsze dokładne, a zarazem delikatne. Jeżeli mamy do czynienia ze skórą wyjątkowo wrażliwą, dr Alicja Śliwowska poleca unikać produktów do mycia z kwasami lub drobinkami peelingującymi. Lepiej sprawdzą się kosmetyki wspierające regenerację bariery naskórkowej. Waciki i produkty do stosowania wraz z ich użyciem powinny pójść w odstawkę (przynajmniej na jakiś czas).– Wiele osób nie jest przekonanych do oczyszczania skóry rano czymś więcej poza czystą wodą. Jednak po nocy na powierzchni skóry znajdują się nadmiar sebum, kurz, pot oraz pozostałości aplikowanych wieczorem kosmetyków, a sama woda nie ma właściwości myjących. Często klientki jako argument podają fakt, że przez noc ich skóra regeneruje się, a one same nie chcą usuwać z niej płaszcza hydrolipidowego. Każde mycie skóry, nawet samą wodą, w jakimś stopniu go usuwa. A wspomniany płaszcz to nic innego, jak mieszanina wydzielin gruczołów łojowych i potowych, które zdrowa skóra jest w stanie odbudować po około godzinie od momentu jej oczyszczania– mówi @dr_scura. Czym myć twarz? Nowoczesne kosmetyki i ich formuły zaskakują. Ten codzienny gest zmienia się dzięki ich stosowaniu w prawdziwy rytuał. Poszukiwaczom łagodności polecam Aveeno® Calm + Restore™. Lekki odżywczy żel owsiany przynosi ulgę, nawilżając już w trakcie mycia. Spośród pianek dla skóry podrażnionej, wrażliwej genialnym wyborem będzie Snail Foam Cleanser Dermomedica. Koi, łagodzi zaczerwienienia, a przy tym przyjemnie i dokładnie myje. Podobnie jak Kojąca Pianka Myjąca Dr Ivana Stanković, która rekomendowana jest nawet po zabiegach dermatologicznych i laserowych. Cleanser Dr. Barbara Sturm to kosmetyk z technologią molekularną, który dosłownie zasysa pory (pianka testowana na skórze mieszanej). Superdelikatny Clarins Gentle Renewing Cleansing Mousse pieni się, myje, pięknie pachnie i łączy efekt odświeżenia z nawilżeniem. Poudre de Mousse Nettoyante Chanel – puder zamieniający się w delikatną piankę daje poczucie luksusu i przyjemności. Zawiera ekstrakt i olejek z czerwonej kamelii. Głęboko oczyszcza skórę i neutralizuje negatywny wpływ zanieczyszczeń ze środowiska. Natomiast do cery wrażliwej, ale z tendencją do zaskórników godny polecenia jest puder owsiany Daily Mikrofoliant Calming Oat Based Powder Dermalogica. Myje łagodnie i wywołuje delikatne złuszczanie, ze względu na obecność kwasów AHA i BHA. Do cery trądzikowej lub tłustej godny polecenia jest za to żel Dermopure Eucerin z kwasem salicylowym odblokowującym pory i łagodzącym zmiany zapalne. Daje nieprawdopodobny efekt świeżości bez przesuszenia. Po umyciu skóry, jak radzą eksperci, należy ją osuszyć bez pocierania (najlepiej jednorazowym ręcznikiem lub chusteczką albo regularnie pranym bawełnianym ręcznikiem). Tonizacja aktualnie jest zbędna. Wszystkie opisywane w artykule produkty w przeciwieństwie do tradycyjnego zasadowego mydła nie zaburzają naturalnego pH skóry, utrzymując je na optymalnym poziomie. * Brenaut E, Barnetche T, Le Gall-Ianotto C, Roudot AC, Misery L, Ficheux AS. Triggering factors in sensitive skin from the worldwide patients' point of view: a systematic literature review and meta-analysis. J Eur Acad Dermatol Venereol. 2020 Feb;34(2):230-238. doi: 10.1111/jdv.15985. Epub 2019 Oct 24. PMID: 31571336]"
https://www.vogue.pl/a/kim-jest-chloe-sevigny-i-jak-stala-sie-slynna-it-girl,Chloë Sevigny jest tylko jedna. Jak stała się słynną it-girl?,"Jest ikoną kina niezależnego, a jednocześnie porusza się w głównym nurcie. Mało komu udaje się utrzymać taką karierę przez tyle lat. Trzy dekady od debiutu branża mody wciąż ją kocha. Oto historiaChloë Sevigny. Jest bezpośrednia i bezpretensjonalna. Ma zaraźliwy śmiech i własną opinię na każdy temat. Lubi się wygłupiać, jest doskonałą towarzyszką imprez, a przy tym zakochaną w swoim synku mamą. Na pewno nie wydaje się nudna. Chloë Sevigny zadebiutowała w latach 90. i w niewytłumaczalny dla wielu sposób wciąż udaje jej się kontynuować karierę, zachowując przy tym niezależność. Potrafi być jednocześnie gwiazdą i outsiderką. Właśnie została twarzą kampanii Saint Laurent i zagrała w serialach„Konflikt: Capote kontra socjeta”i „Potwory: HistoriaLyle’a i Erika Menendezów”, pojawiła się także na okładkach niezliczonych magazynów. Niedawno skończyła 50 lat i wydaje się, że świat odkrywa ją wciąż na nowo. Nie będzie przesadą, gdy napiszę, że nie ma drugiej takiej jak ona. Sevigny nigdy nie ukrywała, że była problematyczną nastolatką. Urodziła się w Springfield w stanie Massachusetts, ale dorastała w zamożnej miejscowości Darien w Connecticut. Jej rodzina borykała się jednak z sytuacją finansową, dlatego Chloë zawsze wykonywała „bad teen job”. W dodatku państwo Sevignych – hipisów – oraz ich dwójkę bezstresowo wychowywanych dzieci uznawano za raczej niekonwencjonalnych na tle ułożonej i spokojnej społeczności. Mama Janine, mająca polskie pochodzenie (z domu Malinowski), była zatrudniona w przykościelnym przedszkolu, następnie w sklepie papierniczym. Ojciec aktorki, Harold, zmarł, gdy ta miała 22 lata. Od tamtej pory Chloë wspiera mamę finansowo. Dorastała w wierze katolickiej, o czym wspomniała po latach przy okazjiswojego ślubu z Sinišą Mačkovićem(dyrektorem galerii sztuki w NYC), który wzięła w kościele w rodzinnej miejscowości. –Zawsze chciałam wyjść za mąż w tym właśnie miejscu– powiedziała amerykańskiemu „Vogue’owi”. To o tyle zaskakujące, że przez długi czas mało kto wyobrażał sobie, iż naczelna imprezowiczka Nowego Jorku może się ustatkować. Była raczej samotniczką, depresyjną nastolatką, która spędzała czas, jeżdżąc na deskorolce ze starszym bratem Paulem (obecnie właściciel kilku klubów, m.in. Paul’s Casablanca, gdzie w 2022 roku odbyło się przyjęcie weselne Chloë) lub szyjąc własne ubrania. W szkole średniej rozpoczął się dla Chloë najbardziej buntowniczy okres. Zaczęła eksperymentować z narkotykami, nagminnie też uciekała ze szkoły. Na wagary jeździła na oddalony godzinę drogi pociągiem nowojorski Manhattan, gdzie w wieku 17 lat dostrzegła ją Andrea Linett, redaktorka mody w magazynie „Sassy”. Ubranej w brązowe oversize’owe ogrodniczki Lee ze sztruksu i własnoręcznie zrobiony patchworkowy kapelusz Sevigny, zaproponowała najpierw udział w sesji zdjęciowej, następnie staż. Przedstawiła ją także piosenkarce Kim Gordon, która zaprosiła dziewczynę do udziału w teledysku zespołu Sonic Youth do utworu „Sugar Kane”, a także projektantce Daisy von Furth, która zatrudniła Chloë jako modelkę w marce X-Girl współtworzonej z Gordon. Po ukończeniu liceum Sevigny przeprowadziła się do Nowego Jorku. Przez rok pracowała jako sprzedawczyni w kultowym sklepie Liquid Sky i jako naganiaczka w Madison Square Garden. Wspomina ten okres jako szalony czas spędzony na imprezach, tańcach i seksie. Gdy nie miała gdzie spać, balowała całą noc. Choć rodzice martwili się o nią, zawsze dawali jej sporo wolności. –Mój tato wierzył, że na świecie jest więcej dobra niż zła– mówi Sevigny. W Nowym Jorku Chloë szybko stała się personą,club kid, jedną z tych dziewczyn, z którymi chcesz przebalować całą noc. Zwracała na siebie uwagę stylem. O jej miłości do ubrań już wtedy świadczył fakt, że zgodziła się na artykuł na swój temat w magazynie „The New Yorker” tylko w zamian za sukienkę – czerwono-różową z koronki i lateksu projektuHelmuta Langa. Mimo obietnicy dziennikarza, Jaya McInereya, nigdy jej nie dostała. Sukienkę kupiła więc sobie sama. Za to na łamach „The New Yorkera” w 1994 roku ukazał się artykuł, który zdefiniował jej życie: w opiewającej na sześć tysięcy słów sylwetce McInerey minował ją nową it girl – najbardziej cool dziewczyną na świecie. Artykułu McInereya Sevigny nie wspomina jednak miło. –Nie byłam tak zblazowana, jak mnie przedstawił– komentowała. Czuła się przez dziennikarza obnażona, bo do tej pory swój styl życia uważała raczej za niszowy – nie była znana, obracała się wyłącznie w grupie przyjaciół. Z kolei pozornie zaszczytny tytuł it girl od początku był mylący i nie do końca pomógł jej w karierze. W wielu przypadkach ludzie z Hollywood nie wiedzieli, jak się do niej odnieść, jakie role jej proponować. Nie kojarzyli bycia it girl z pracującą aktorką, ale z kimś, kto tylko „bywa”. A Sevigny od dziecka chciała grać. Czasem występowała w reklamach, a wakacje często spędzała na obozach teatralnych. Ostatecznie na wielkim ekranie zadebiutowała z przypadku. Swoją pierwszą rolę dostała w kontrowersyjnym, kultowym filmie „Dzieciaki” Larry’ego Clarka. Początkowo miała zagrać epizodyczną postać, jednak scenarzysta iówczesny chłopak Sevigny, Harmony Korine, po tym jak zwolniono wcześniej wybraną aktorkę, zaproponował jej rolę Jenny – nastolatki zakażonej wirusem HIV. Ten film zapoczątkował karierę Chloë jako ulubienicy kina niezależnego, podejmującą się ról trudnych, odważnych, bezkompromisowych, nigdy nudnych. Po „Dzieciakach” zagrała m.in. w „Trees Lounge”, debiucie reżyserskim Steve’a Buscemiego i „Rytmach nocy” u boku Kate Beckinsale. Szerszej publiczności dała się poznać w 1999 roku za sprawą„Nie czas na łzy”, gdzie zagrała dziewczynę transpłciowego chłopaka (w tej roli Hilary Swank). Za ten występ nominowano ją do Oscara. Wtedy po raz pierwszy trafiła do mainstreamu. Nigdy jednak nie chciała być gwiazdą. Wolała być anonimowa i wieść spokojne życie. Choć grała u Allena, Jarmusha, von Triera, wystąpiła w„American Psycho”, a za rolę w serialu HBO „Trzy na jednego” dostała Złotego Globa, potrafi umiejętnie balansować między bardziej komercyjnymi propozycjami (odrzuciła rolę w„Legalnej blondynce”), wciąż wracając do kina niezależnego. Zaczęła też sama reżyserować – póki co filmy krótkometrażowe. Jak podsumował to „The New York Times” – nie skończyła na odwyku, nie wylądowała w reality TV. Zrobiła coś bardziej radykalnego: wciąż tu jest, działa i ma się dobrze. Być może odniosła sukces, bo nigdy przesadnie jej na nim nie zależało. Na początku kariery odrzuciła m.in. sesję zeStevenem Meiselem. Była nieuchwytna, niezainteresowana wielkimi nazwiskami, robiła tylko to, na co miała ochotę. Także jeśli chodzi o podejście do stylu. Od samego początku żyła podwójnym życiem – ikony mody i ikony kina niezależnego. Nigdy nie lubiła trendów, wybierała ubrania z lumpeksów, których inni nie nosili. Jej styl był często przesadzony, dlatego zdarzyło jej się dostawać telefony od menedżera, że powinna zacząć ubierać się mniej ekstrawagancko, wtedy może zacznie otrzymywać więcej propozycji. –Ludzie powinni móc się na tobie wzorować, twoje stylizacje są zbyt szalone– usłyszała i nic sobie z tego nie zrobiła. Do dziś jej styl jest eklektyczny, bezkompromisowy, a ubrania vintage pozostają jej największąguilty pleasure.Wybierała je na czerwony dywan, na długo zanim stało się to modne. Przeglądając setki zdjęć z trzech dekad jej kariery, rzuca się w oczy konsekwencja jej stylu. Choć mówi, że z wiekiem (i odkąd w 2020 roku została mamą) trochę spuściła z tonu i jest mniej zbuntowana, to nadal lubi wyraziste i nieoczywiste projekty. Lubi zaskakiwać. Sevigny jednego dnia potrafi założyć sukienkę z przerobionego T-shirtu ze słynnym logo I ❤ NY projektu Dauana Jacari, do tego brązowe UGG do połowy łydki i żółtą torebkę Telfar, by kilka dni później na uroczystą premierę jako mini potraktować skórzaną bomberkę z nowej kolekcjiPhoebe Philo. Jeśli gwiazdy ubierają się na czerwony dywan w określony sposób, wiadomo, że ona zrobi to zupełnie inaczej. Gdy rozłożymy jej stylizacje na czynniki pierwsze, przestaną robić wrażenie. Wyjątkowymi czyni je to, jak ona je nosi, zestawia, jak pozuje – po tym widać, że doskonale się w tym czuje i nie poddaje się wpływom, wierna własnemu stylowi. Świat mody kocha Sevigny z wzajemnością. Projektowała kolekcje zOpening Ceremony, chodziła w pokazachMiu MiuiProenza Schouler. Była twarzą Loewe i Marca Jacobsa. Zorganizowaną przez nią w ubiegłym roku w Nowym Jorku wyprzedaż szafy uznano za „wyprzedaż stulecia”. Frekwencja, wielogodzinne kolejki i różnorodność wiekowa klientek pokazały, że styl Sevigny rezonuje także z młodszymi pokoleniami. Pojawiła się ostatnio nawet w teledysku Charli XCX wraz z innymi it-girls. Chloë jest jednak powściągliwa w postrzeganiu siebie jako ikony. –Nigdy nie identyfikowałam się z określeniem it-girl, cokolwiek miałoby ono znaczyć– pisała na swoim Instagramie.Jack McCollough i Lazaro Hernandezz Proenzy Schouler, z którymi wielokrotnie współpracowała Sevigny, mają jednak inne zdanie. W rozmowie z „Elle US” w 2015 roku mówili: ­–Jej niezaprzeczalna pewność siebie, poczucie własnej wartości, epicki styl, odurzający śmiech i odważne wybory twórcze... Jest wiele naśladowców Chloë, ale nikt nie potrafi jej dorównać. Jest muzą całego pokolenia. Ma więc wszystko, co leży u podstaw definicji it-girl i co czyni ją jedną z tych pierwszych i najprawdziwszych. Korzystałam z artykułów opublikowanych w „The New York Times”, „Vogue US”, „The New Yorker”, „The Cut”, „The New York Magazine”, „Interview Magazine”, „Elle US”."
https://www.vogue.pl/a/przestronne-mieszkanie-na-nikiszowcu-w-katowicach-brawurowo-zestawia-perelki-vintage-ze-sztuka,"Eleganckie mieszkanie na Nikiszowcu z zaskakującą harmonią łączy dekady, epoki i style","Przestronne mieszkanie na katowickim Nikiszowcu wypełniają niekończące się rozmowy, które prowadzą ze sobą wnętrze i zewnętrze, historia i współczesność, sztuka i design. Przestrzeń dialogu stworzył dla nich artysta i architekt wnętrz Mat Kubaj. Osiedle Nikiszowiec wzniesiono na początku XX wieku w odpowiedzi na kolejne strajki górników domagających się poprawy jakości życia. Braki mieszkaniowe trawiły w tym czasie cały Górny Śląsk. Gwałtowna industrializacja regionu nie szła w parze z modernizacją rozrastających się w niekontrolowany sposób miast, co spychało klasę pracującą na społeczny margines. Balansujący na granicy ubóstwa górnicy odmówili pracy. Szyby kopalni świeciły pustkami, a straty rosły z dnia na dzień. Właściciele nie mogli dłużej zwlekać. W 1907 roku z Charlottenburga do Katowic przeprowadzili się kuzyni-architekci Emil i Georg Zillmannowie, którym zlecono zaprojektowanie nowego osiedla patronackiego. Budowa ruszyła rok później i trwała ponad dekadę. Stopniowo otoczona lasem wieś zmieniała się w nowoczesne jak na tamte czasy osiedle z czerwonej cegły licówki. Znakiem rozpoznawczym Nikisza, jak do dziś nazywają je katowiczanie, stały się czerwone ramy okien i mozaika w pasy czerwonych róż, inspirowane tradycyjnymi strojami Ślązaczek. Oprócz dziewięciu familoków (niem.Familien-Block– „rodzinny blok”), czyli budynków wielorodzinnych, na terenie Nikiszowca stanęły również neobarokowy kościół, szpital, poczta i szkoły, a także sklepy, restauracje, a nawet łaźnie miejskie. Projekt Zillmannów nigdy nie został jednak w pełni zrealizowany. Wybuch wojny przerwał prace nad rodzinną zabudową na wzór sąsiedniego Giszowca oraz osiedlowym parkiem, który ukończono dopiero wiele lat później. Tamtejszy skwer do dziś nosi imię Zillmannów. Dekady historycznych zawirowań zostawiły ślad na Nikiszowcu, który stopniowo popadał w ruinę i zapomnienie. Postęp zdawał się omijać nowoczesne niegdyś osiedle. Katowiczanie widzieli w nim relikt przeszłości, bolesne wspomnienie niewykorzystanego potencjału demokratycznej u swoich podstaw inicjatywy. Mimo to nawet pozbawiony dawnego blasku Nikisz wciąż stanowił perłę śląskiej architektury. Losy osiedla odmieniło wpisanie go w 1978 roku na listę zabytków, a przypieczętowało przyznanie w 2011 roku statusu pomnika historii. Nikiszowiec zyskał drugie życie, które tchnęli w niego nowi mieszkańcy – Ślązacy, artyści i miłośnicy designu. Wśród nich znaleźli się właściciele mieszkania zaprojektowanego przez artystę i architekta wnętrz Mata Kubaja, twórcę autorskiej pracowni projektowania Mat Kubaj Studio. Ślązak z urodzenia został poproszony o stworzenie wnętrza wypełnionego sztuką i designem vintage, które zarazem czerpałoby z dziedzictwa osiedla. Ponad 120-metrowa przestrzeń rozrastała się pod czujnym okiem projektanta przez blisko dwa lata. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/podcast-jak-ona-to-robi-s-6-odc-5-z-dj-ka-tosia-ulatowska-o-szukaniu-rownowagi,"Podcast „Jak ona to robi”, s. 6, odc. 5: Z DJ-ką Tosią Ulatowską o szukaniu równowagi","Tosia Ulatowska aka @daisy___cutter to młoda twórczyni, która zdążyła osiągnąć już wiele. Tym razem zainteresowało mnie jej spojrzenie nakobiecość, twórczość, rozwój, ciało, miejsce w życiu. Jest klasycznie wykształconą pianistką, która zostałaDJ-ką, działając w obszarze muzyki elektronicznej i coraz bardziej zbliżając się do komponowania. Tosia Ulatowska jest takżehistoryczką sztukii kuratorką, a od niedawna certyfikowaną instruktorką jogi. Działania twórcze od zawsze łączy zaktywizmemspołecznym i umiejętnościami organizacyjnymi – współtworzyła m.in. kolektyw Flauta organizujący wydarzenia muzyczno-klubowe zbierające środki na cele charytatywne (np. na pomoc uchodźcom). Współzakładała i prowadziła oddolne niekomercyjne społeczno-artystyczne Radio Kapitał. Rozmawiamy m.in. o tym, jak trudno czasem wybrać jedną ścieżkę i specjalizację, o traumie szkoły muzycznej, o muzyce i kulturze klubowej oraz dlaczego tak mało w niej dziewczyn, o szukaniu równowagi w ciele i w życiu.  Podcastu „Jak ona to robi”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/naturalne-weganskie-kosmetyki-do-pielegnacji-i-stylizacji-wlosow-z-linii-glossy-hair-marki-neboa,Pielęgnacja włosów z efektem tafli wody,"Kiedy celem są lśniące, proste i gładkie włosy, środkiem nie mogą być żmudne godziny spędzone z prostownicą. Większość tego rodzaju sposobów pomaga na chwilę okiełznać puszące się pasma, ale z czasem tylko pogarsza ich stan. Warto więc postawić na pielęgnację i stylizację, których cel nie uświęca środków, a zamiast tego skupić się na trwałej regeneracji i wygładzaniu. Wysoka porowatość, brak równowagi PEH, metoda OMO – w dziedzinie pielęgnacji włosów pojawiło się sporo nowych terminów, które szybko trafiły do codziennego słownika włosomaniaczek. Zwłaszcza tych, którym szczególnie zależy na zdrowiu i urodzie pasm, oraz tych, które codziennie walczą z ich puszeniem się. Chodzi też o mocny trend w stylizacji i pielęgnacji włosów, który fokusuje się na charakterystycznej lśniącej i gładkiej teksturze pasm przypominających taflę wody albo lustra. Sposoby na uzyskanie tego rodzaju połysku, ciężaru i efektu można pewnie liczyć w tysiącach. Od „cudownych” pomad po domowe miksy oliwy z różnego rodzaju dodatkami. Przez media społecznościowe przetoczyła się fala mniej lub bardziej ryzykownych zabiegów oraz znanych już od dawna profesjonalnych metod, jak choćby keratynowe prostowanie i laminacja. Wciąż jednak ci, którzy zostali obdarzeni przez naturę kręconymi włosami albo z wyboru rozjaśniają je często, czy wreszcie przedstawiciele pokolenia silversów, którzy nie ukrywają siwizny, zmagają się z puszącymi, sztywnymi, często wysokoporowatymi pasmami. Pozostaje pytanie: jak sprawić, by włosy zyskały modny połysk i jedwabistość? Od dawna zadają je sobie specjaliści od formuł kosmetycznych. I tym razem z odpowiedzią przychodzą eksperci marki Neboa. Okazuje się, że polskie naturalne i wegańskie kosmetyki, tworzone w zgodzie z filozofią „Respect the Nature”, potrafią w kilku krokach nadać włosom pożądany blask. Oto pięć produktów z serii Glossy Hair, które wymagają chwili uwagi, by można było docenić ich skład i działanie. Wszystko zaczęło się od Naturalnego Sprayu Wygładzającego Glossy Hair, który zyskał niebotyczne internetowe zasięgi. Produkt Neboa podbił serca popularnych urodowych influencerek i w krótkim czasie został gwiazdą. A wszystko dzięki ekspresowemu działaniu nabłyszczającemu i wygładzającemu. Tego rodzaju szybka pomoc nawet dla problematycznych, niesfornych i sztywnych pasm wymagała opracowania dość nietypowej formuły. Pierwsza ciekawostka: by składniki na włosach zadziałały, potrzebują ciepła, np. delikatnego podmuchu suszarki, użycia lokówki, szczotki albo żelazka. Nie chodzi tu o wysoką temperaturę czy nadmierne przegrzewanie włosów, właściwie wystarczy delikatnie je ogrzać, by zobaczyć, jak szybko nabierają blasku i gładkości. Przyjrzyjmy się bliżej składowi. Aż dziesięć aminokwasów zamkniętych w jednym bogatym kompleksie oraz wyciąg z czerwonych alg pod wpływem stylizacji na ciepło uruchamiają niezwykły proces. To kolejna ciekawostka: wokół każdego włosa tworzy się niewidoczna wodoszczelna osłonka, która ma ważne zadanie: przede wszystkim chroni włosy przed utratą wilgoci, do tego ogranicza ich puszenie się nawet w warunkach deszczowo-mglistych. A sposób użycia jest banalnie prosty: wystarczy spryskać każde pasmo sprayem, a potem stylizować jak zwykle. Co dzieje się dalej? Włosy układają się bez problemów, nie elektryzują i wreszcie błyszczą jak tafla. W dodatku pozostają takie przez cały dzień. Po sukcesie Naturalnego Sprayu Wygładzającego przyszedł czas na pielęgnację włosów Neboa Glossy Hair, która pogłębia efekt i utrwala go na dłużej. Linię wegańskich kosmetyków Glossy Hair otwiera bazowy produkt: Naturalny Szampon do włosów. Etap mycia ma ogromne znaczenie w pielęgnacji puszących się pasm, ponieważ wystarczy zbyt agresywna formuła, by je przesuszyć, a nawet uszkodzić łuski keratyny. Tu potrzebna jest łagodność w działaniu oraz skuteczność w zmiękczaniu, uelastycznianiu i nabłyszczaniu włosów. W szamponie znalazły się więc starannie dobrane składniki, takie jak naturalne oleje (jojoba, słonecznikowy) oraz proteiny roślinne. Z kolei syntetyczne spieniacze zastąpiono naturalnymi substancjami myjącymi. Stąd tuż po użyciu produktu pojawia się efekt wygładzenia, odżywienia i przyjemnej miękkości. Następnie warto od razu nałożyć Naturalną Odżywkę do włosów Neboa. Ten kolejny szybki w działaniu kosmetyk zapobiega splątywaniu się kosmyków, nabłyszcza je i odżywia. W jego składzie są oleje ze słodkich migdałów, jojoba oraz słonecznikowy, a także proteiny z groszku i soi. Jednak to nie koniec serii Glossy Hair. Dla tych, którzy po myciu włosów mają wrażenie, że ich przeczesanie nawet najdelikatniejszą szczotką lub grzebieniem jest niemożliwe, zaprojektowano specjalną formułę. Naturalna Odżywka w sprayu, do stosowania po osuszeniu pasm ręcznikiem, działa jako błyskawiczny ratunek dla splątanych, szorstkich, matowych i zwyczajnie trudnych w stylizowaniu włosów. Oleje z pestek śliwki i makadamia oraz proteiny sojowe nawilżają je i zmiękczają, a także ułatwiają rozczesywanie i stylizację. By zamknąć etap oczyszczania i odżywiania włosów, i to z wielkim przytupem, marka Neboa wprowadziła Wygładzającą Maskę do laminacji Glossy Hair. Zacznijmy od tego, że w odróżnieniu od ciężkich, kremowych konsystencji tego rodzaju kosmetyków ma ona ultralekką, żelowo-kremową teksturę. Tym szybciej i skuteczniej działa na keratynę, a bogaty kompleks naturalnych olejów (lniany, jojoba, słonecznikowy, ze słodkich migdałów) otula keratynową łuskę każdego włosa swego rodzaju filtrem ochronnym. Można go porównać do elastycznej tarczy ochronnej, która daje efekt laminacji. A więc włosy zaczynają lśnić, zyskują modną gładkość tafli, a w dłuższej perspektywie są zdrowsze i zregenerowane. W formule kryją się też ekstrakt z nasion chia i oczywiście proteiny roślinne. Dzięki nim włosy stają się niezwykle sprężyste, sypkie i lśniące. Przywracanie włosom gładkości i blasku wymaga czasem specjalnych formuł, kosmetyków, które potrafią działać inaczej. I taka jest właśnie Woda Lamelarna z linii Glossy Hair. Jej zadanie to oczywiście natychmiastowe wygładzenie włosów, a składniki zamknięte w płynnej konsystencji przy pierwszym zetknięciu z keratyną wbudowują się w jej strukturę. Kwas hialuronowy, proteiny roślinne działają błyskawicznie, bez sklejania i obciążania pasm. Wystarczy spryskać włosy Wodą Lamelarną (tuż po myciu szamponem) i pozostawić ją na 10 sekund, a potem spłukać. To najszybszy sposób na uzyskanie lustrzanej tafli."
https://www.vogue.pl/a/podcast-slowo-za-slowo-s-4-odc-5-magdalena-grzebalkowska-o-marii-konopnickiej,"Podcast „Słowo za słowo”, s. 4, odc. 5: Magdalena Grzebałkowska o Marii Konopnickiej","ReporterkaMagdalena Grzebałkowskanapisała fantastyczną biografię Marii Konopnickiej, kobiety wielu talentów, zdeterminowanej, odważnej, matki sześciorga dzieci, której wieloletnią partnerką życiową była Maria Dulębianka. Autorka nie tylko doskonale pisze nową opowieść o „narodowej bohaterce”, ale też doskonale o niej opowiada. Z Grzebałkowskąo książce „Dezorientacje. Biografia Marii Konopnickiej”Maria Fredro-Smoleńska rozmawia w nowym odcinkupodcastu „Słowo za słowo”.  Podcastu „Słowo za słowo”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/czy-po-fenomenalnym-wystepie-w-wicked-ariana-grande-zawiesi-kariere-gwiazdy-pop,Czy Ariana Grande po roli w „Wicked” zrobi przerwę od płyt i koncertów?,"Ariana Grande mówi, że chwilowo zawiesza karierę gwiazdy pop, bo angaż w musicalu „Wicked” rozbudził w niej marzenia o spektakularnym powrocie na Broadway. Nie będzie nowych piosenek na listach przebojów, nie będzie premierowych płyt, małe szanse, że wyruszy w najbliższej przyszłości w trasę koncertową. Co stracimy? Rok powoli dobiega końca, więc można spokojnie pokusić się o kategoryczny werdykt. W mijających dwunastu miesiącach nowe albumy wydały najbardziej zasięgowe gwiazdy muzyki pop.Taylor Swift,Beyoncé,Dua Lipa,Justin Timberlake,Lady GaGa. Jednak tylko dwie osoby z pierwszej ligi mainstreamowej piosenki zaoferowały w tym roku materiał wyjątkowo wysokiej jakości – wyśmienity miks wytrawnych melodii i chwytliwych refrenów.Billie Eilish ze swoim znakomitym wydanym w połowie maja albumem „Hit Me Hard And Soft”, budowanym na ekscytującym zderzeniu kontrastów. I właśnieAriana Grande, która w marcu opublikowała „Eternal Sunshine”, zestaw wysmakowanych synthpopowych piosenek układających się w konceptualną opowieść o sensie i bezsensie relacji romantycznych. To jej najlepszy album. Tym bardziej więc nikt nie spodziewał się, że niedługo po premierze tak dobrej płyty wyzna w wywiadach, że zamierza zwolnić tempo i poświęcić się karierze filmowej oraz teatralnej. –Powiem teraz coś, co napędzi niezłego stracha moim fanom, ale wierzę, że jakoś sobie z tym poradzą– oznajmiła wpodcaścieBowena Yanga i Matta Rogersa „Las Culturistas”. –Zawsze będę tworzyć muzykę, grać koncerty, robić pop, słowo harcerki! Tyle że nie wyobrażam sobie, aby kolejna dekada była pod tym względem tak intensywna jak poprzednia –dodała piosenkarka.To jeszcze nie są stanowcze deklaracje, że od teraz tylko spektakle muzyczne i żegnajcie popowe refreny, ale fragmenty innych wywiadów i wypowiedzi publikowanych w mediach społecznościowych układają się w opowieść o kobiecie, która dziś – świadoma kosztów sławy – szuka szczęścia i ukojenia poza branżą, która ją wydrenowała. Gdy brytyjski dziennikarz Zane Lowe zapytał Arianę Grande w wywiadzie dla Apple Music, czy zamierzać zagrać trasę koncertową promującą „Eternal Sunshine”, odpowiedziała tylko: –Naprawdę tęsknię za koncertami. Jeśli będzie czas pomiędzy premierami kolejnych części „Wicked” albo po premierze ostatniej(wiadomo, że w przyszłym roku do kin trafi sequel – przyp. red.), postaram się wrócić na scenę, ale tak jak musiałam zredefiniować moją relację z muzyką, tak samo rewizji wymaga mój stosunek do występów na żywo. Mam swoje traumy. W związku z tym, że jako młoda dziewczyna nie potrafiłam stawiać granic, wizja wyjścia na scenę bardzo długo uruchamiała we mnie stany lękowe –wyznała gwiazda. Grande, obecna w muzyce rozrywkowej, od kiedy skończyła 18 lat i podpisała kontrakt płytowy z Republic Records, doświadczyła wielu form opresji, z którymi mierzą się młode kobiety w przemyśle muzycznym. Rozliczano ją ze związków, w które wchodzi. Z tego, jak wygląda. Z tego, jak mówi. Swego czasu krążyła opinia, że Grande jest wyniosła, zarozumiała i stawia ekscentryczne żądania. Na przykład domaga się, żeby ją wszędzie, dosłownie, nosić, bo jej stopa nie może dotknąć niegodnej gwiazdy posadzki. –Najpierw byłam tym przyjaznym, zabawnym rudzielcem z serialu „Nickeledeon” i wszyscy mnie lubili. A potem wydałam o jeden hit za dużo i uznano, że jestem złośliwą diwą– podsumowała w niedawnym wywiadzie dla „Vanity Fair”. Arianę Grande obserwuje dziś na Instagramie 376 mln kont – więcej niż Taylor Swift czy Beyoncé. A im więcej osób na ciebie patrzy, tym więcej zgłosi zastrzeżenia. Grande musiała mierzyć się z wycelowanymi w nią spojrzeniami, gdy przeżywała publicznie dwie gigantyczne tragedie. W 2017 roku na jej koncercie w Manchesterze zamachowiec samobójca przeprowadził atak terrorystyczny. Zginęły 22 osoby. Rok później w wyniku przypadkowego przedawkowania zmarł jej były partner, raper Mac Miller, a pod adresem wokalistki padały wówczas komentarze, że zostawiła chłopaka na pastwę depresji i pojawiała się publicznie z innym, gdy tamten cierpiał. Grande w tej samej rozmowie dla „Vanity Fair” przyznaje, że trudno funkcjonować w świecie, który co chwilę zmienia zdanie na twój temat. Raz jesteś superbohaterką, raz łotrzycą. Raz ofiarą, innym razem oprawczynią. Ale decyzja o tym, by szukać azylu w musicalu, nie była impulsem. –Każdy dzieciak grający w teatrze marzy, żeby kiedyś wystąpić w „Wicked”. To znaczy… Każdy dzieciak grający w teatrze przede wszystkim marzy, żeby stracić dziewictwo, ale zaraz potem, żeby wystąpić w „Wicked”– żartowała w monologu otwierającym odcinek „Saturday Night Live”, w którym była gospodynią. Gdy tylko po branży rozeszły się plotki o potencjalnej ekranizacji musicalu, strategicznie rozpoczęła przygotowania. –Zaczęłam brać lekcje gry aktorskiej. Chodziłam na lekcje śpiewu, by wytrenować mój głos w sopranie koloraturowym. Podeszłam do sprawy z szacunkiem, którego wymaga– opowiadała w show Jimmy’ego Fallona. Serię castingów rozpoczęła trzy lata temu.Gdy zadzwonili, że mam tę rolę, dostałam pierwszego zawału. Gdy powiedzieli, żezagram u boku Cynthii Erivo, dostałam drugiego ataku serca. Wciąż nie żyję– śmiała się u Fallona. „Wicked”, kultowy broadwayowski spektakl wystawiony po raz pierwszy 20 lat temu, opowiada historię dwóch czarownic z Krainy Oz, Glindy i Elphaby. W oryginale był refleksją nad naturą dobra i zła, filozoficzną w formie, polityczną w morałach. Nowa kinowa wersja dokłada warstwę rozmyślań nad wymagającą praktyką siostrzeństwa. Dwie czarownice, które dzieli temperament i światopogląd, szukają porozumienia. Ariana Grande gra Glindę, towarzyską gadułę w różowych tiulach. Cynthia Erivo – Elphabę, zdystansowaną introwertyczkę w czerni. „Wicked” nie tylko ma wykorzystywać wokalne zdolności Grande, ale i jej fantastyczny zmysł komediowy, którego dowiodła, chociażby występując w„Saturday Night Live”– skecze z jej udziałem niosą się jak porządne wirale – i w satyrycznym serialu grozy „Królowe krzyku”. Rola w „Wicked” jest dla niej nostalgicznym powrotem do początków kariery w przemyśle rozrywkowym. Zanim zaczęła grać w popularnych telewizyjnych produkcjach dla dzieciaków i zanim wydała swój debiutancki album, Grande występowała w musicalach teatralnych. Nie była rozpoznawalna. Nie musiała odpowiadać na zaczepki. Nic dziwnego, że chciałaby wrócić do tamtego czasu. Ale choć „Wicked” wzbudza raczej pozytywne emocje, Ariany Grande znów nie oszczędzają. Gdy ruszyły zdjęcia, media plotkarskie spekulowały, że romansuje z żonatym kolegą z planu. Gdy dziś promuje film, komentujący w internecie piszą, że nagle zaczęła mówić wysokim, piskliwym głosem – a więc pewnie udaje kogoś, kim nie jest. Gdy wydawała ostatni album, też zaglądali jej do łóżka. „Eternal Sunshine” to płyta pisana na zgliszczach małżeństwa z Daltonem Gomezem, choć bardzo uniwersalna w wymowie. Balansująca na granicy świadomie ekshibicjonistycznej opowieści o sobie (zawsze piękny gest przejmowania kontroli nad narracją) i kreacji literackiej, bo przecież nie wszystko wydarzyło się naprawdę, nawet jeśli niektórzy podglądacze założyli, że owszem. Grande najpierw pyta, skąd wiadomo, że związek, w który wchodzimy, będzie dla nas dobry. A na koniec zastanawia się, skąd wiadomo, czy związek, z którego wychodzimy, był dla nas dobry. Płyta z miejsca wylądowała na szczycie Hot 200 „Billboarda”, a single promujące album też były numerami jeden. Nic dziwnego, „Eternal Sunshine” to świetny album. Błyskotliwie napisany, inteligentnie zaaranżowany. Zagraniczne media również go doceniły, chwaląc dojrzałe teksty i nowatorską produkcję. Tym trudniej więc pogodzić się z myślą, że Ariana Grande przez jakiś czas nie wróci do studia. By zawieszać karierę w szczytowym momencie, trzeba mieć w sobie niemało brawury. Albo być po prostugrande."
https://www.vogue.pl/a/podcast-piosenki-ktore-znamy-s-3-odc-3-duet-zyto-noon-opowiada-o-rapie-i-rozczarowaniach,"Podcast „Piosenki, które znamy”, s. 3, odc. 3: Żyto/Noon o rapie i rozczarowaniach","Żyto, czyli Michał Żytniak, i Noon, czyli Mikołaj Bugajak, znany m.in. ze współpracy z Pezetem i Grammatikiem, nagrali razem dwie płyty – „Morza Południowe” i „Glitchy Praga”. Żyto/Noon to projekt, który powstał z przyjaźni. Wpodcaście „Piosenki, które znamy”kumple opowiadają o relacji w studiu i poza nim, o sukcesach i sławie, a także o wyzwaniach show-biznesu.  Podcastu „Piosenki, które znamy”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/natalia-przybysz-o-swojej-relacji-z-cialem-i-kobiecoscia-po-czterdziestce-podobam-sie-sobie-bardziej-niz-kiedykolwiek,Natalia Przybysz: Dopiero po czterdziestce poczułam się we własnym ciele jak w domu,"„Prąd”, drugi solowy albumNatalii Przybysz, ukazał się w 2014 roku. Dekadę później artystka powróciła do utworów „Miód” i „Nazywam się niebo”, by tchnąć w nie nowe życie. Przy okazji opowiedziała nam o poszukiwaniu własnego głosu, relacji z kobiecością i odzyskanym czasie. Czy pamiętasz, co robiłaś w dniu premiery „Prądu”? Dzień zaczęłam od kilku wywiadów, a potem wróciłam do domu. Moja córka miała wtedy cztery lata, a syn – niespełna rok. Pamiętam, że w międzyczasie udało mi się wymknąć na szybkie zakupy i sprezentowałam sobie kolorowe sneakersy, które bardzo mi się podobały. Cieszyłam się z premiery nowej płyty, ale byłam podekscytowana i przerażona zarazem. Dlaczego? Wszystkie utwory do tego albumu powstały w procesie terapii albo równolegle do niej, dlatego były znacznie bardziej osobiste niż moje wcześniejsze teksty. Rok wcześniej wydałam szaloną zupełnie płytę „Kozmic Blues” z piosenkami Janis Joplin i tylko jedną autorską piosenką – „Niebieski”. W „Prądzie” zdecydowałam się odsłonić. To wciąż mój najbardziej ekstrawertyczny album. Jakie emocje towarzyszyły ci w powrocie do tych utworów? Bardzo się cieszę, że mogłam nagrać rework „Miodu” i „Nazywam się niebo” wraz z moim zespołem. Wtedy partnerowali mi Filip Jurczyszyn na basie i Hubert Zemler na perkusji, a teraz mam Kubę Staruszkiewicza i Pata Stawińskiego. Jestem wdzięczna za tamte wspólne lata, a w obecnym składzie wszyscy jesteśmy odpowiedzialni za współprodukcje. No i w końcu nie mam kataru. W tamtym czasie często chorowałam, dlatego na płycie strasznie „nosuję” [czyli śpiewa przez nos – przyp. aut.]. Wtedy razem z producentem Jurkiem Zagórskim szukaliśmy usprawiedliwienia u Boba Dylana, który uczynił z nosowania swój znak rozpoznawczy. Kiedy jednak nadarzyła się okazja, żeby wrócić do tego materiału i nagrać go raz jeszcze, tym razem bez kataru, nie wahałam się ani chwili.  „Nazywam się niebo” to utwór, który wydaje się zajmować szczególne miejsce w sercach twoich słuchaczy. Z przyjemnością wróciłam do tej piosenki, bo mimo upływu lat wciąż jest aktualna. „Nazywam się niebo” kojarzy mi się z potężnym, pradawnym zaklęciem, które pozwala na moment się zatrzymać.  Sprawdzić, kim jestem, jak się czuję i czy wciąż nazywam się niebo. Tytuł piosenki wymyśliła moja córeczka. Bardzo mnie to wtedy poruszyło. Miałam przyjemność poznać wiele osobistych historii moich słuchaczy, którzy wracali do „Nazywam się niebo” w przełomowych momentach swojego życia. Myślę, że to piękne. „Prąd” to również album, który szczególnie rezonuje z innymi artystami. Jak myślisz, dlaczego? James Blake pisał ostatnio o nienaturalności show-biznesu, który zmusza introwertycznych z natury artystów do ekstrawertycznego życia. Tymczasem oni sami, zamiast w media społecznościowe, woleliby zagłębiać się w tajniki swojej sztuki. Podobny sentyment pobrzmiewa w „Prądzie”. Sama jestem raczej introwertyczką, która miewa „odpały”, takie jak „Miód”. To album o zbieraniu się na odwagę. To historia przełomów jak te, które zachodzą w terapii. To opowieść o tej milczącej osobie, która niespodziewanie zabiera głos. Ten album jest zresztą również o uwolnionym głosie. Udało mi się tego dokonać dzięki wehikułowiJanis Joplin. Jej piosenki dotykają bardzo trudnych emocji. Początkowo ciężko mi było tego słuchać. Wszystko mnie bolało. Wtedy z pomocą przyszła miAretha Franklin. Poprzez jej muzykę udało mi się dosięgnąć Janis. Odważyłam się dotknąć tych nagich części siebie. Echa tego doświadczenia słychać w „Prądzie”, na którym śpiewam momentami niemal granicznie. Nie usłyszysz tam wygładzonych dźwięków z poprzednich albumów. Moja relacja z głosem stale ewoluuje. Z każdym albumem dowiaduję się o nim i o sobie czegoś nowego.Mój najnowszy album „Tam”nagrałam na wyspie Hydra w Grecji. Czułam się tam tak bezpiecznie, że pozwoliłam sobie śpiewać delikatnie. Co nie znaczy słabo. W tej subtelności jest moc i głębia. Poczucie osadzenia. Na płycie wiele uwagi poświęcasz kobiecości. „Prąd” stał się dla mnie pretekstem do zmierzenia się z moją kobiecością. Gdy zaczęłam pisać, balansowałam na krawędzi androginiczności. Ucieczka w męskość była moją strategią obronną. Nie czułam się komfortowo w roli kobiety. W drugim procesie terapii, ponad dekadę później, w końcu znalazłam odpowiedź, jak to się stało, że zapomniałam o moich piersiach [o czym artystka śpiewa w utworze „Miód” – przyp. aut.]. W okresie dorastania miałam problem z wyłonieniem się jako dziewczyna. Później długo unikałam tego tematu, bo miałam dość społecznych oczekiwań stawianych kobietom. W geście spóźnionego buntu zgoliłam głowę na wzór tybetańskich mnichów. Przez pewien czas nazywałam się też Natu. Dziś czuję się pewniej w moim kobiecym ciele. Czuję nawet pokusę, żeby z nim poeksperymentować. Zapisać się na zajęcia taneczne, nosić obcasy, pokołysać biodrami. Czy to także zasługa upływu czasu? W tym roku skończyłam 40 lat i podobam się sobie bardziej niż kiedykolwiek. Potrafię się zatrzymać i cieszyć się życiem. Czuję się też dużo lepiej. W końcu nie miewam migren, które zawdzięczałam niewyspaniu, stresowi i adrenalinie. Wtedy nie rozumiałam swojego organizmu, nie umiałam go słuchać. Teraz, gdy dzieci podrosły, mam więcej czasu dla siebie, choć wciąż uczę się być obecna. W końcu nastolatkowie nie potrzebują już może tyle opieki, ale wciąż wymagają uwagi.  Jak wykorzystujesz ten odzyskany czas? ZainspirowanaMałgorzatą Szumowskązaczęłam pływać. Długo bałam się wody, ale w końcu oswoiłam swoje lęki. Pływanie okazało się najlepszym sposobem na pozbycie się trudnych emocji i zmęczenia. To także świetny sposób na kontakt z oddechem, podobnie jak joga. Moim psem z głową w dół jest dziś kraul. Na dodatek pływanie świetnie wpływa na śpiewanie i na odwrót. Lubię też przesiadywać na dywanie z moimi psami – Zuzą i Bobo. To prawdziwi mistrzowie immersji z dywanem. Potrafią wypoczywać jak nikt inny. Co znajdziemy dziś w twojej szafie? Na scenie lubię mieć totalną swobodę, dlatego najlepiej czuję się w oversize’owych garniturach i boso. Na moją codzienną garderobę składają się przede wszystkim kimona vintage. Moje ulubione to te z kolekcji Hawrot i używane z Japonii. Oprócz tego mam kilka marynarek, luźne jeansy i ulubione klapki. Najbardziej ekstrawaganckim dodatkiem w mojej szafie jest cekinowy komplet ze spódnicą od MMC. Nazywam go „miliony monet”. Z czym chciałabyś zostawić swoich słuchaczy? Z uziemiającymi głosami Dagadany w reworku „Nazywam się niebo”. To piosenka, która żyje własnym życiem, jest śpiewana przez wiele różnych głosów. W tej wersji szczególnie wybrzmiewa jej słowiańskość, bliskość z ziemią, górą, rzekami i poprzednimi pokoleniami kobiet, które ucieleśnia babciny chór. Gdy Dana śpiewa finałowe „słońce”, zawsze się wzruszam i mam ochotę zawołać: chwała Ukrainie!"
https://www.vogue.pl/a/rozmowa-z-romy-kowalewski-tworczynia-marki-27-87,"Perfumy bez przeszłości, czyli sztuka zapachu tu i teraz. Rozmowa z twórczynią marki 27 87","Jako córka piekarzy Romy Kowalewski od dziecka miała czuły węch. Miała też pomysł na siebie, słabość do niszowych perfum i niezłego nosa do biznesu, bo już po dwóch latach poszukiwań znalazła inwestora, który uwierzył w jej wywrotowy pomysł stworzenia marki całkowicie innej niż wszystkie.27 87zaskakuje pod każdym względem – zrywa z perfumiarską tradycją, idzie pod prąd klasycznemu nazewnictwu (cyfry w nazwie to data urodzin twórczyni, a zarazem dostępne pojemności flakonów), a za wyróżnik bierze nietypowe połączenia pachnących składników i zaskakujące syntetyczne nuty. To jedna z najbardziej intrygujących nowości w ofercie sieci niszowych perfumeriiMood Scent Bar. Co to w ogóle znaczy, że marka perfum jest modernistyczna, i jak to się przekłada na perfumy? Często się nad tym zastanawiam i dochodzę do wniosku, że nowoczesneperfumyto takie, które odzwierciedlają nasze czasy, nasz styl życia. Nie te inspirowane wspomnieniami z dzieciństwa czy historią sprzed dekad, ale tym, co tu i teraz.W tym znaczeniu nigdy nie pociągała mnie klasyka. Dorastałam w czasach, kiedy perfumy niszowe stawały się coraz bardziej popularne, a dla mnie i moich rówieśników najważniejsze było to, by dzięki zapachowi odróżnić się od innych, dając w ten sposób wyraz własnej indywidualności. Filozofia 27 87 mnie zaskoczyła, bo to nietypowe zanegować tradycję perfum jako źródło twórczej energii czy nawet zwykły punkt odniesienia dla własnej twórczości. Czemu służył ten zabieg? To teraźniejszość jest dla mnie największą inspiracją. Będąc na studiach, zaczęłam bliżej poznawać branżę perfumiarską, przeprowadziłam się doBarcelony, by być bliżej tamtejszego rynku. Szybko zreflektowałam się jednak, że większość współczesnych perfum jest nostalgiczna, romantyczna, inspirowana podróżami czy wspomnieniami twórców, a ja nie mam pojęcia, co to ma wspólnego ze mną. Pamiętam moment, kiedy odwiedziłam m.in. firmę Puig, właściciela takich brandów jak choćby Byredo, L’Artisan Parfumeur czy Penhaligon's, i zdałam sobie sprawę, że da się połączyć pracę z pasją w taki sposób, żeby robić perfumy po swojemu. Tak narodził się pomysł stworzenia 27 87. A białe, surowe flakony? To także nieprzypadkowa decyzja. To prawda, minimalizm był świadomym wyborem, bo biel i czystość formy symbolizują pustą kartkę, gotową na nową, indywidualną historię (dla precyzji jeden zapach, Genetic Bliss, jest dostępny w czarnym flakonie). Chciałam, aby uwaga skupiała się na zapachu, nie na opakowaniu, i zależało mi na tym, by każdy zapach pozwalał tworzyć własne wspomnienia. W tym sensie nowoczesne perfumiarstwo daje wyjątkową możliwość pisania własnej historii, która pozwala wymknąć się szufladkowaniu i nadmiernemu przywiązaniu do przeszłości. Powiedziałaś nawet, że klasyczne perfumiarstwo tkwi w epoce kamienia łupanego. Co to znaczy? Chociaż do dyspozycji mamy tysiące składników, większość marek w jakiś sposób odtwarza to, co już znamy, co bezpieczne, oswojone i przez to najczęściej będące wersją czegoś już istniejącego. Z przyzwyczajenia sięgamy po perfumy, których receptury sięgają nawet 100 lat wstecz. Nie ma w tym nic złego, bo np. Chanel N°5 nie przestaje zachwycać, ale dlaczego by nie odważyć się spróbować czegoś nowego? Kreatywność bywa bezkompromisowa i wiąże się z ryzykiem, ale jestem przekonana, że w dziedzinie zapachów jest jeszcze bardzo wiele do odkrycia i wypróbowania. Najlepszym tego dowodem jest fakt, że dziś, po zaledwie 8 latach istnienia marki, perfumy 27 87 sprzedają się w 24 krajach. Od niedawna można dostać je także w Polsce w sieci perfumerii niszowych Mood Scent Bar. Czy można powiedzieć, że zapachy 27 87 są odważne? Zdecydowanie! Odważne i różnorodne. Uwielbiam eksperymentować z nieoczywistymi składnikami, jak np. z miętą z Maroka czy akigalawood, czyli molekułą pozyskiwaną z paczuli, a także łączyć je w nietuzinkowy sposób. To pozwala stworzyć coś, co jeszcze nie istnieje, i nauczyć nos tych nowych zapachów. Bo chociaż zgodnie z ewolucyjnym instynktem nieznane wonie budzą niepokój, warto się z nimi oswajać i dać im się oczarować. Opowiedz mi o procesie tworzenia zapachu. Ile czasu zajmuje stworzenie perfum 27 87? To zależy. W przypadku niektórych przebiegł on błyskawicznie i po kilku miesiącach mieliśmy gotową kompozycję. Innym razem proces twórczy trwał kilka lat. Za każdym razem wszystko zaczyna się od pomysłu. Kiedy mam już komplet inspiracji oraz gotową nazwę i listę składników, które chcę wykorzystać, rozpoczyna się proces, który pozwoli nam z perfumiarzem zrealizować tę wizję. Ale perfumy 27 87 to nie tylko nowatorskie kompozycje, lecz także niespotykane nazwy. Czy w jakiś sposób nawiązują do samego zapachu? W pewien sposób tak. Np. inspiracja dla Rule of 72 pochodzi ze świata finansów, bo tak nazywa się pewna formuła matematyczna, która pozwala obliczyć prawdopodobieństwo podwojenia wartości inwestycji. Zależało mi na tym, by zapach był metaforą niezależności i odwagi oraz zachętą do podejmowania ryzyka – zarówno w biznesie, jak i w życiu. Czy któryś z zapachów 27 87 jest ci szczególnie bliski? To tak, jakby zapytać matkę o ulubione dziecko! Każdy z nich jest inny, wzbudza inne emocje i oddaje inne nastroje, bo każdy powstał z myślą o tym, by odpowiadać różnym aspektom osobowości. Czasem jestem duszą towarzystwa, innym razem wolę się wycofać i pozostać obserwatorką, ale kolekcja 27 87 jest na tyle zróżnicowana, że pozwala mi wyrażać się za pomocą zapachu niezależnie od tego, kim w konkretnej chwili akurat jestem. Na przykład Wandervogel nawiązuje do mojej miłości do podróży, czuję w nim tęsknotę za odkrywaniem. Z kolei Sonar odzwierciedla moją zmysłową stronę – jest uwodzicielski, tajemniczy i bardzo nietuzinkowy. Lubię dodatkowo podkręcić go Genetic Bliss, czyli molekularnym zapachem wzbogaconym subtelnymi nutami drzewnymi. Na każdym pachnie on inaczej, eksponując wyjątkowość skóry i tego, jak pracują na niej inne zapachy. Inni odbierają je podobnie? Myślę, że tak, ale jedna reakcja szczególnie zapadła mi w pamięć. Podczas jednego z wydarzeń związanych z marką pewna baletnica powiedziała mi, że Per Se przywodzi jej na myśl zapach talku, którego używa podczas tańca. W ten sposób wyzwala on w niej emocje podobne do tych, których doświadcza na parkiecie. To było bardzo poruszające. Jakie jeszcze uczucia chciałabyś wywołać u osób, które sięgają po perfumy 27 87? Chciałabym, by każdy, kto sięga po flakon 27 87, poczuł się pewniej w swojej skórze i nie bał się pozostać autentyczny. Perfumy są niewidzialnym dodatkiem, który potrafi powiedzieć o nas więcej niż cała powierzchowność. W tym sensie, poza piękną wonią, służą jako cenne i niezwykle precyzyjne źródło informacji o nas."
https://www.vogue.pl/a/swiateczne-limitowane-kolekcje-kosmetykow-yves-rocher-2024,Magia Zimowego Ogrodu w zestawach prezentowych Yves Rocher,"Czy można uchwycić zapach świątecznej atmosfery? Yves Rocher udowadnia, że tak. W tym roku marka zaprasza do Zimowego Ogrodu, który pachnie ciepłymi owocowymi i kwiatowymi nutami, które przykryła warstwa śniegu. Tak prezentują się limitowane kolekcje, które pięknie prezentują się pod choinką. Świąteczne, limitowane kolekcje Yves Rocher to doskonały pomysł na prezent pod choinkę dla najbliższych. Pielęgnacyjne formuły, zmysłowe zapachy zapakowane w eleganckie, świąteczne pudełka będą wyrazem troski. Linia Wanilia & Orchidea otula ciepłem i delikatnością. Wanilia z Madagaskaru łączy się z kwiatowymi nutami jaśminu i orchidei, tworząc kompozycję jak aksamitny szal. Idealny dla tych, którzy cenią przytulną atmosferę i celebrację drobnych przyjemności. Może kojarzyć się ze świątecznym wieczorem spędzonym z najbliższymi przy kominku. Z kolei Granat & Magnolia to prawdziwa eksplozja świeżości i energii. Owocowe akordy granatu przeplatają się z subtelną elegancją magnolii, tworząc zmysłową, dynamiczną mieszankę. To zapach dla tych, którzy szukają chwil wytchnienia w środku zimowego dnia i marzą o podróży do magicznego ogrodu w Bretanii, gdzie rześkie powietrze pobudza zmysły. Zestawy skomponowane z limitowanych kolekcji zamknięto w granatowych opakowaniach z akcentami złota i czerwieni, które doskonale wpisują się w świąteczny klimat. Czy istnieje lepszy prezent dla bliskich i dla siebie niż chwila relaksu w towarzystwie natury?"
https://www.vogue.pl/a/digitalsyndication-suknie-vintage-projektu-christiana-lacroix-na-czerwonym-dywanie-nosza-jennifer-lawrence-i-rihanna,Za sprawą gwiazd suknie projektu Christiana Lacroix przeżywają zasłużony renesans,"Jennifer Lawrence, Rihanna i Brie Larson na czerwonym dywanie noszą suknie vintage Christiana Lacroix.  Kolejny sezon nagród będzie należeć do francuskiego projektanta. Dlaczego jego ubrania przeżywają renesans? Czym się wyróżniają? Gdzie ich szukać? W ostatnich latach często widywaliśmy na czerwonym dywanie projekty vintageChanel,VersaceiJohna Galliano. A co z kreacjami projektuChristiana Lacroix? NiedawnoRihannapojawiła się na gali rozdania Fashion Awards w Londynie w sukience z kolekcji couture na sezon jesień-zima 2002 tego projektanta, zestawionej z dopasowanym kolorystycznie kapeluszem. Renesans Lacroix można było jednak przewidzieć już od jakiegoś czasu.Jennifer Lawrencezałożyła czarną suknię z odkrytymi ramionami z kolekcji couture na sezon jesień-zima 2006 na premierę filmu „Chleba i róż” w Los Angeles. Natomiast na rozdaniu Producers Guild Awards Brie Larson miała na sobie pomarańczową suknię-syrenkę, ozdobioną wielką kokardą, z kolekcji jesień-zima 2004. Trendsetterką okazała się Kirsten Dunst, która już w 2022 roku na rozdanie Oscarów ubrała tiulową kreację w odcieniu głębokiego różu z sezonu jesień-zima 2002. Adut Akech na MET Galę wybrała szmaragdową marszczoną suknię z kolekcji jesień-zima 2003 (założoną tyłem do przodu). Pod wieloma względami Lacroix to idealny wybór na czerwony dywan, bo jego wykwintne – a nierzadko bogato zdobione – suknie zapewniają romantyzm i odpowiednią dawkę dramatyzmu. –Lacroix łączy odniesienia historyczne z nieograniczoną wyobraźnią– mówi Cherie Balch, założycielka Shrimpton Couture, która stała za sukniami noszonymi przez Lawrence, Larson i Akech. A jednak ogromny wpływ Lacroix na świat mody jest często niedostrzegany. –Francuskie krawiectwo wiele mu zawdzięcza –uważa Rita Watnick, właścicielka butiku z projektami vintage Lily et Cie z Los Angeles, która znalazła oscarową suknię Dunst. Projektant ten inspirował Johna Galliano: –Jego efektowne kreacje dla Diora są inspirowane pracami Lacroix. Nawet jego kolekcje ready-to-wear są oparte na mistrzowsko łączonych ze sobą wzorach i zdobieniach autorstwa Lacroix, to, co w jego twórczości niezwykłe, i to, co przyziemne. Dlaczego więc do tej pory tak rzadko widywaliśmy projekty Lacroix na czerwonym dywanie? Bo jest ich zbyt mało. –Nie wynika to z braku zainteresowania – projekty couture Lacroix są niesamowicie rzadkie i trudne do namierzenia –mówi Jefferson Ihenacho, założyciel One of a Kind Archive. To on zdobył ręcznie zdobiony gorset z motylem z kolekcji wiosna-lato 1996, który Mona Patel miała na sobie na gali Fashion Awards na początku grudnia. –Zdobycie dostępu do jego archiwów jest prawie niemożliwe, do tego rzadko wypożyczają swoje projekty. A jakby tego było mało, wiele oryginalnych klientek nie chce pozbywać się swoich ubrań, przez co na rynku dostępnych jest bardzo niewiele z nich –mówi Ihenacho. To nie oznacza, że w ogóle nie ma sukni Lacroix, które czekają na swój wielki dzień. Ihenacho w każdym razie chciałby zobaczyć na czerwonym dywanie eteryczne looki projektanta z kolekcji wiosna-lato 1998, z kolei Balch ma na oku teatralną żółto-różową suknię z sezonu wiosna-lato 2008. Są jeszcze projekty Lacroix dla Patou z lat 80. XX wieku, m.in. suknia ślubna z kolekcji wiosna-lato 1986, która, jak ma nadzieję Watnick, będzie jeszcze miała okazję zabłysnąć. W sezonie nagród z pewnością będziemy widzieć więcej projektów francuskiego projektanta na czerwonych dywanach. Artykuł ukazał się oryginalnie na vogue.co.uk."
https://www.vogue.pl/a/aktorki-filmu-kobieta-z-mowia-o-milosci-tozsamosci-i-plci,"Portret potrójny: Bogumiła Bajor, Joanna Kulig i Małgorzata Hajewska-Krzysztofik","Film Małgorzaty Szumowskiej i Michała Englerta „Kobieta z…” to opowieść przejmująco współczesna i uniwersalnie ludzka zarazem, która może pomóc nam zbliżyć się do siebie nawzajem mimo podziałów i politycznej polaryzacji – mówią odtwórczynie głównych ról: Bogumiła Bajor, Joanna Kulig iMałgorzata Hajewska-Krzysztofik. Trzy aktorki, dwie bohaterki oraz kilka dekad dzielących zarówno postaci w „Kobiecie z…”, jak i ich odtwórczynie. Dla każdej z nich rola w historii o Anieli, pragnącej odzyskać swoją tożsamość, oraz o Izie, starającej się jej w tej drodze towarzyszyć, była przyczynkiem do zastanowienia się nad pojęciami, które w ciągu ostatnich dziesięcioleci pociągnęły za sobą wielkie obyczajowe przemiany. Czym jest rodzina? Czym jest płeć? Co oznacza miłość? Kiedy decydujemy, że ktoś jest odmienny niż my? Jaka jest społeczna rola sztuki? O tym rozmawiałam z bohaterkami. Z każdą z nich spotkałam się w innym miejscu, w innym momencie życiowym i zawodowym. Bogumiła Bajor umówiła się ze mną w przerwie zajęć w Akademii Teatralnej, w pełnej studentów kawiarni. Małgorzata Hajewska-Krzysztofik zabrała mnie do garderoby mokotowskiego Nowego Teatru, w którym pracuje. Żeby rozmawiać, potrzebuje ciszy, skupienia. Z Joanną Kulig musiałam spotkać się wirtualnie, bo właśnie była pomiędzy kolejnymi projektami na Fuerteventurze. Jest na trzecim roku studiów aktorskich, a rola młodej Izy, która zakochuje się w Andrzeju/Anieli, to nie tylko jej debiut na dużym ekranie, ale pierwsza rola w ogóle. Samym aktorstwem zaczęła zajmować się dwa i pół roku temu. Mimo wychowania w umiłowaniu aktorstwa, Bogumiła nie czuła presji, żeby studiować na Akademii Teatralnej. Zaczęła od Uniwersytetu Muzycznego, pokochała grę na skrzypcach. Do dziś rozczula się, kiedy mówi o swoim instrumencie, lutniczym arcydziele z 1876 roku, któremu nadała imię Zenon. Jej ulubionym utworem klasycznym jest „Rapsodia hiszpańska” Ravela. Jest tam akord, który określa jako „wstąpienie do nieba”. Szuka tego tonu we wszystkich utworach, jak również w swoich emocjach. Najpiękniejszą stroną zawodu aktora jest dla niej możliwość dosłownego wcielenia się w inną osobę, a potem obowiązek zaniesienia tego doświadczenia do tych, którzy oglądają opowieść i słuchają jej. Możliwość przeistaczania się w ludzi dalekich od nas samych uważa za unikatowe narzędzie poznawcze zarezerwowane wyłącznie dla aktorów. Jak mówi, możliwość takiego doświadczenia zobowiązuje aktorów do dzielenia się swoimi przeżyciami. Nie uchyla się przed słowem „misja” – chce grać w produkcjach, które poza artystyczną jakością będą mieć także społeczną wagę. Zresztą – jak podkreśla – podobnie ma wiele osób z jej pokolenia. Zdają sobie sprawę, że to na nich, na generacji Z, spoczywa odpowiedzialność za przeprowadzenie rewolucyjnych wręcz zmian w otaczającej ich rzeczywistości. Rewolucyjnych, bo czas się kurczy, a konfliktów i podziałów przybywa. Twierdzi, że jak dotąd jej rówieśnikom idzie całkiem nieźle, jeśli chodzi o społeczne uwrażliwianie na tematy takie jak tożsamość, mniejszości, prawo do równości i własnego ciała. Jest jak najdalsza od krytykowania poprzednich pokoleń – mieli swoją walkę. Ona czuje, że zadaniem „zetek” jest aktywizm, edukowanie o emocjach, wskazywanie potrzeby empatii. Zależy jej, aby przy okazji promocji swojego pierwszego filmu uczulać widzów na temat płci kulturowej, a w szczególności transpłciowości. Rola daje jej platformę, z której może zabrać głos jako sojuszniczka. –To jest taki prometejski zawód– mówi z błyszczącymi oczyma.– Prometeusz zaryzykował gniew bogów, żeby z miłości do człowieka pomagać śmiertelnikom. Aktor w swojej pracy doświadcza niezwykłych i często skrajnych uczuć. Czasami ogromnego bólu i smutku, ale także nieskończonej radości. Decyduje się ryzykować swoją wrażliwością, aby poznać wszystkie barwy człowieczeństwa i przekazać to świadectwo widzom. To właśnie prometejskie poświęcenie i miłość do człowieka. O osobach trans opowiadała także rodzicom. Dzieli się z nimi zresztą wieloma aspektami zawodowego życia – pokazuje egzaminy zaliczeniowe, z tatą aktorem, Piotrem Bajorem, często omawia warsztat, nie ma między nimi generacyjnej wyrwy, choć przyznaje, że czasem dziwi się, gdy rodzice podnoszą głos, wchodząc w role. „Tak nas uczyli”, tłumaczą. Bogusia widzi, że chociaż często uczą ją ci sami profesorowie albo rówieśnicy rodziców, styl gry się zmienił. Gra się bardziej naturalistycznie, bardziej z ciała niż z głowy, więcej jest performatyki i tańca niżmethod acting. Podoba jej się trud, jaki aktor podejmuje, wchodząc w proces grania.– Aktor całe życie jest w pracy. Każda emocja, którą przeżywamy na co dzień – a ze względu na naszą wrażliwość odczuwamy ich wiele – buduje nasz warsztat. Czasem zadajemy sobie pytanie o sensowność takiego działania, nieaktorzy wszak na takie emocjonalne ryzyko się nie wystawiają. Wszystko to jednak przestaje mieć znaczenie, kiedy dochodzi do spotkania z publicznością. Jeśli choć jeden widz się wzruszył, przeżył katharsis i po wyjściu z teatru lub kina postanowił choć przez chwilę być lepszym, bardziej kochającym człowiekiem – warto było ponieść ten trud. Na premierze „Kobiety z…” najbardziej poruszyły ją łzy aktywistki transpłciowej, Zenobii Żaczek, która po seansie powiedziała tylko jedno słowo: „Bolało”. Bogusia pomyślała wtedy, że właśnie po to wybrała ten zawód, żeby takie osoby mogły zobaczyć siebie na ekranie i uwierzyć, że ich historia jest ważna. Nie czuje się ekspertką w obszarze transpłciowości ani socjolożką, która mogłaby mi opowiadać o zmianach społecznych. Zresztą – irytuje ją maniera wypytywania aktorów o sfery, w których nie są profesjonalistami, a jedynie stanowią one temat roli. Oczywiście, że ma swoje zdanie, a przed każdą rolą wykonuje kwerendę, ale nie jest publicystką. Chce rozmawiać o roli właśnie. A ta w filmie „Kobieta z…” była dla niej szczególnie ważna z kilku powodów. Po pierwsze czuje wdzięczność za to, że mogła wejść do świata osób transpłciowych przywitana z otwartymi sercami. Takie wejście „od kuchni” do czyjegoś świata to dla aktora zawsze szczególne przeżycie. Czuła, że rozwija się nie tylko warsztatowo, ale zwyczajnie jako człowiek.– Zaczęłam ponownie myśleć o kwestiach, które uważałam za oczywiste. Czym jest płeć, czym jest bycie sobą, zakochanie –mówi. Już wcześniej czytała książki, które pomogły jej przygotować się do aktorskich zadań, jak „Argonauci” Maggie Nelson czy „Trans i pół bejbi” Torrey Peters, ale to była psychologia na papierze. Spotkanie ze społecznością trans było jak uczenie się własnej kultury na nowo – uzmysłowiło jej, że nie można nigdy brać niczego za oczywiste, pokazało, jak wiele jest skrótów myślowych, stereotypów, paradoksów. – Niektóre osoby wcale nie potrzebują korekty płci, inne bez niej nie potrafią żyć. Kiedy czujesz się nie tak, świat mówi ci, że jesteś okej. Kiedy czujesz się okej, to nagle świat staje się wobec ciebie wrogi –dodaje. Zaczęła przyglądać się sobie, jak reaguje na co dzień, zastanawiać się, skąd w ludziach bierze się lęk przed innością. Jej zdaniem osoba, która jakoś się wyróżnia, ma szczególny los, konfrontuje innych z ich własnymi lękami.– To nie musi koniecznie dotyczyć dysforii płciowej – to może być inny problem– mówi. Tłumaczy mi, że czasem ludzie boją się „zarazić” tym, co uważają za nieszczęście, czasem nie wiedzą, jak zapytać, aby nie urazić, jest im niewygodnie, w rezultacie wolą się odciąć. –A– podkreśla Joanna –to społeczność trans, mimo że ma pod górkę, szczególnie pokolenie filmowej Anieli, chce rozmawiać, nie ma zamiaru wytykać pomyłek czy niewiedzy. Dobra wola wystarczy. Dla Joanny niesamowicie ważna była opowieść o samej relacji Izy i Anieli – „Kobieta z…” to queerowa opowieść o historii Polski, dramat o tożsamości, ale przede wszystkim to historia miłosna. Tranzycja Anieli nie oznacza końca związku, ale jedynie jego kolejny etap. Joanna, w ramach przygotowań do roli, spotykała się z partnerami osób trans i pytała, co było najtrudniejsze – najbardziej poruszyła ją odpowiedź, że utrata zapachu, bo hormony zmieniają to, jak pachnie intymność, ciepło ciała.– Ale miłość zawsze potrafi znaleźć osobę i zakochać się na nowo – orientacja seksualna nie ma znaczenia– twierdzi. Chciała swoją grą pokazać, że partnerzy osób trans też mają własną drogę, mają prawo do złości i do poszukiwania własnej odpowiedzi. Film dał jej również możliwość spotkania, na które bardzo czekała – z Małgorzatą Hajewską, swoją dawną pedagożką, z którą zadebiutowała na scenie Teatru Starego. To było zawodowe spotkanie mistrzyni i uczennicy po dekadzie, przy czym obie rozwinęły się daleko poza własne oczekiwania i emploi. Dzięki temu spotkaniu Joanna dostała szansę na uziemienie, uspokojenie. Grała po polsku, z wybitną aktorką, miały wiele wyjazdowych planów, a więc była możliwość spędzenia czasu z dala od domowego życia, na wspólnej pracy – a to dość wyjątkowe okoliczności w jej prędkim i gęstym zawodowym życiu. W ostatnich miesiącach, a właściwie latach, Kulig podróżuje z planu na plan, gra po angielsku, francusku, wciąż pracuje z nowymi reżyserami i nowymi zespołami, mierzy się z aktorami o statusie gwiazd, jak Pacino czy Keaton, i jeszcze macierzyństwo do tego. Rola Izy pozwoliła jej zatrzymać się, by wziąć głęboki oddech, rozejrzeć się i spytać – gdzie jestem, co robię.– Tak często gram w obcym języku, a przecież wyrażam się emocjonalnie po polsku. Czasem wolę zagrać coś mechanicznie, jak małpka, niż czerpać z siebie, bo na przykład okazuje się, że w innym języku robię coś zbyt emocjonalnie. A tutaj wszystko było jak powrót do domu– grałam intuicyjnie, kod językowy mam w ciele. Czytanie kodu jest dla aktora szalenie ważne – Joanna pilnuje, żeby przed nowym filmem chociaż umówić się na kawę z partnerem czy partnerką, podejrzeć, jaki jest prywatnie, zrozumieć, jak będzie wchodził w rolę.– Kiedyś wszystko robiło się wolniej, głębiej. Niezależnie od tego, czy patrzyłam na Jerzego Trelę czy Fanny Ardant, widziałam ten sam spokój, wycentrowanie. Bardzo ceni sobie zawodową wolność, możliwość poznawania innych kultur, podróży, ale zdaje sobie też sprawę, że pewien komfort, który daje na przykład praca w teatrze, odrzuciła. Musi więc sobie sama organizować czas i miejsce. Teatr daje opiekę wielopokoleniowego zespołu, miejsce na ćwiczenia, harmonogram. Aktor w wolnym zawodzie musi aktywnie, na własną rękę poszukiwać nauki i wsparcia. Praca w zespole teatralnym to wieloletni proces, w filmie zaczyna się zawsze od zera. Dlatego niektórzy reżyserzy tak lubią tworzyć własne quasi-zespoły i pracować z tymi samymi ludźmi przy wielu filmach. Teraz najważniejsze jest dla niej utrzymanie pionu, który udało jej się złapać, czy – inaczej mówiąc – spokojnego centrum, które zachowuje mimo chaosu.– Jestem skoncentrowana na tu i teraz – nawet jak mną rzuca od projektu do projektu, nie zamartwiam się, nie planuję, cieszę się drobnymi rzeczami. W zeszłym roku miałam wycinane migdałki – dla aktora głos to ważne narzędzie i zastanawiałam się, co to może dla mnie oznaczać, jeśli coś się zmieni. Doszłam do wniosku, że trzeba po prostu grać, pozwalać sobie na błąd, nie zadręczać się. Na koniec dorzuca jeszcze anegdotę ze swojego pobytu na Fuerteventurze. Właśnie szła oddać plastikowy pojemnik po torcie urodzinowym do restauracji. Podszedł fan, który zakrzyknął: „Pani Joanna Kulig, a co pani tu robi? No co za sytuacja! Pani nie w Ameryce?”. Zamiast realnej osoby widział medialną personę. Ale postanowiła odpowiedzieć mu ze swojego prywatnego miejsca: „Jak to, co robię? Żyję!”. „Haja” – jak znajomi mówią na Małgorzatę Hajewską – od razu podkreśla, że choć docenia moje komplementy na temat jej warsztatu, to roli nigdy nie „robi się” samej – film to praca grupowa, podobnie jak spektakl w teatrze. Dopełniające się aktorskie energie, kostiumy, charakteryzacja, reżyseria. Przypomina jej to nieco lekarskie konsylium, nikt nie podejmuje ważnej decyzji jednoosobowo. A do tego w tym filmie aktorzy grali w sztafecie, dwie postaci i cztery osoby. Małgorzacie zależało, żeby nie wytracić energii młodości, którą wkładał w rolę Andrzeja/Anieli Mateusz Więcławek, żeby Aniela była jak ślimak, który – gdy nie czuje się bezpiecznie – chowa rogi, ale nigdy nie pozbywa się marzeń. Tłumaczy, że film nie miał oceniać PRL-u, a to, że człowiek ma zawsze pod górę, zawsze ma trudno, takie jest życie. Można jedynie nauczyć się żyć w czasie, w którym jest nam to dane – nie ma tu sprawiedliwości czy jej braku. Człowiek też może być fajny albo beznadziejny w każdej epoce, niezależnie od warunków czy pokolenia. Klasyfikowanie ludzi na podstawie roczników to jej zdaniem nieetyczne lenistwo. Niezależnie od generacji ludzie mogą być bardziej otwarci czy zamknięci, raniący. Historia też nie jest abstrakcją, przetacza się przez nas, przez każdego w inny sposób. Małgorzata podkreśla, że nikt nie ma paszportu z krainy „dobroć”, wszyscy musimy jednakowo pracować nad tym, żeby pomagać sobie iść przez życie, nie krzywdzić siebie nakazami, zakazami czy lękami. W społeczności LGBTQ+ też zdarzają się osoby, które krzywdzą i dyskryminują. Inność była zawsze, to nie jest „nowość”. Pamięta ją również z własnego dzieciństwa. Jakaś dziewczynka bawiła się samochodami, chłopiec lalkami. Ale nie istniały narzędzia, które pozwoliłyby się zmierzyć z nazywaniem tego. Miała też inność w bliskiej rodzinie. Jej ukochana ciocia urodziła się bez ręki. Czasami się jej wstydziła – kiedy szły razem ulicą, mankiet dyndał – ale ciocia ją wychowywała, była jej codziennością, więc normalnością. Ale zauważała, że jeśli w rodzinie pojawiał się problem, to najłatwiej obarczało się odpowiedzialnością ciocię – tę inną, słabszą. –Ludzie są najczęściej w życiu nieporadni – nie chcą źle, ale nie potrafią się zbliżyć do siebie w momencie, kiedy trzeba, przełamać się. Dlatego tak przejmujące jest to, że Aniela i Iza potrafią walczyć o swój związek –mówi aktorka. Małgorzata polega na swojej rodzinie w stu procentach – to oni pierwsi czytają jej wywiady, oglądają zdjęcia. Polega też na swojej rodzinie teatralnej – aktorach Nowego Teatru – kiedy ma kłopoty w domu, zawsze może pogadać z przyszywanymi bratem czy siostrą w pracy. Wie, że dziś mówi się różne rzeczy o tym, jak uczyło się w szkołach teatralnych, ale ona wspomina to jak niesamowitą przygodę. Jeśli czegoś zazdrości dzisiejszym studentom, to jedynie większej uwagi skierowanej na ciało, nie tylko na interpretację, i może tego, że tak wiele jest miejsc, w których pracują osoby, od których można się uczyć. Ona musiała liczyć na to, że trafi na dobrych nauczycieli. Miała szczęście – ale to nie jest reguła. Nie lubi mówić o pokoleniach X, Y, Z... Każdą grupę tworzą konkretni ludzie i każdy inaczej rozumie ważne pojęcia. Czym dla ciebie jest wolność? A miłość? Wartości sprawdza się w komunikacji, zgłębiając swoje osobiste historie. Tłumaczy to na przykładzie: jest wielka, wymagająca scena w „Kobiecie z…”, tłumy zdążają na spotkanie z papieżem. W końcu udaje się wszystko skoordynować, kamera w zapisie. A ona nagle zaczyna płakać, nie może przestać. Słyszy: „Haja – nie wzruszaj się tutaj tak, nie pasuje!”. Jest jej głupio, bo wie, że wcale nie płakała ze względu na historię Anieli czy historię Polski. Płakała, bo przypomniały się jej własne przeżycia. Każdy z nas jest wyjątkowym zbiorem opowieści. Tekst pochodzi z kwietniowego wydania magazynu „Vogue Polska”. Do kupienia w salonach prasowych,online z wygodną dostawą do domuoraz w formiee-wydania."
https://www.vogue.pl/a/najlepsze-filmy-netflix-2024-roku-oto-tytuly-ktore-warto-nadrobic-w-swieta,"Najlepsze filmy roku z Netflixa. Oto tytuły, które warto nadrobić w święta","Spośród wszystkich produkcji oryginalnych Netflixa 2024 roku wybieramy najlepsze filmy platformy, które powinniście obejrzeć, zanim rok dobiegnie końca. Jeden z najlepszych filmów oryginalnych Netflixa ostatnich lat to poruszający portret siostrzanych relacji i rodziny w kryzysie. Katie (Carrie Coon), Christina (Elizabeth Olsen) i Rachel (Natasha Lyonne) spotykają się po latach w nowojorskim mieszkaniu swojego umierającego ojca. Choć wydają się pochodzić z różnych światów, wspólnie spędzone dni pomogą im zrozumieć, że ostatecznie więcej je łączy niż dzieli. Poruszający dokument Netflixato zapis wyjątkowej podróży po Ameryce, w którą wyruszają wieloletni przyjaciele. Aktor Will Ferrell i scenarzystka Harper Steele poznali się na planie „SNL” w 1995 roku. Pretekstem do wyjazdu staje się jejcoming outjako transpłciowej kobiety. Wspólnie spędzony czas pozwoli im na nowo odkryć siebie samych i siebie nawzajem. „Will i Harper” to przede wszystkim wzruszająca historia przyjaźni silniejszej od uprzedzeń. „Joy” to kameralna produkcja, która podbiła serca widzów.Nowy oryginalny film platformyopowiada o początkachin vitro. W 1978 r. na świat przyszła Louise Joy Brown, pierwsze dziecko poczęte przełomową metodą, nad którą latami pracował zespół Roberta Edwardsa, Patricka Steptoe’a i Jean Prudy (James Norton, Bill Nighy i Thomasin McKenzie). „Joy” pokazuje, z jakimi przeciwnościami przyszło im się mierzyć. Miłośnikom thrillerów akcji polecamy nowy film Jeremy’ego Saulniera, reżysera świetnej „Sali strachu” i netflixowego „Powstrzymać mrok”. „Rebel Ridge” śledzi losy byłego żołnierza Terry’ego Richmonda (znany z „Wroga” Aaron Pierre), który przybywa do skorumpowanego miasteczka rządzonego przez miejscowego szeryfa (Don Johnson, czyli Sonny z „Policjantów z Miami”), aby w pojedynkę wymierzyć sprawiedliwość. Wśródgrudniowych nowości Netflixaznalazła się adaptacja nagrodzonej Pulitzerem sztuki Augusta Wilsona, która opowiada o sporze brata (John David Washington) z siostrą (Danielle Deadwyler) o pianino, najcenniejszą rodzinną pamiątkę. Eskalacja konfliktu ujawnia gorzką prawdę o przeszłości i tych, którzy ją napisali. „Lekcja gry na pianinie” to reżyserski debiut Malcolma Washingtona, młodszego syna Denzela Washingtona. Serial kryminalny „Potwory: Historia Lyle’a i Erika Menendezów”spotkał się z ostrą krytyką ze strony tytułowych braci, którzy od 1996 roku odsiadują dożywotni wyrok za zabójstwo swoich rodziców. W nowym dokumencie platformy to oni zabierają głos. Po raz pierwszy od prawie 30 lat bracia opowiadają o morderstwach, procesie i nadziei na odzyskanie wolności. Pozycja obowiązkowa dla fanówprodukcji z gatunkutrue crime. „Lolo i dzieciak” to jeden z najlepszych filmów Netflixa, o którym zapewne nie słyszeliście. Tytułowy duet to dziadek i wnuczek, którzy utrzymują się z drobnych kradzieży. Ich sprawdzonym sposobem na zdobycie gotówki jest odgrywanie tej samej scenki. Nad śpiącymi na ulicy bohaterami pochyla się bogata, bezdzietna para, która oferuje adopcję chłopca za pokaźną sumę. Lolo się zgadza, odchodzi z pieniędzmi, a dzieciak dołącza do niego niedługo później. Chwytającą za serce produkcję oryginalną platformy nie bez powodu porównuje się do filipińskiej wersji „Złodziejaszków”. Zanim na platformę Netflix trafifinałowy sezon „Stranger Things”, Millie Bobby Brown stawiła czoła innym potworom nie z tego świata. W „Damie” aktorka wcieliła się w młodą księżniczkę, która zostaje wydana za mąż, by następnie zostać złożoną w ofierze prastarej istocie. Jej przelana krew ma być gwarancją bezpieczeństwa miejscowej społeczności. Elodie (Brown) nie ma jednak zamiaru poddać się bez walki. Dwie dekady po rozwodzie Kinga i Jacek (Magdalena Popławska i Wojciech Mecwaldowski) spotykają się ponownie, aby uzyskać kościelne unieważnienie małżeństwa. Byli małżonkowie od lat są w nowych, szczęśliwych związkach. Zdaniem duchownych to jednak niewystarczający powód, by uzyskać odpust ze strony Kościoła. Pełna czarnego humoru produkcja, która eksponuje absurdy podobnych formalności, to jedna z najlepszych komedii mijającego roku. Orion boi się niemal wszystkiego – szkolnych osiłków, rozmów z dziewczynami, a przede wszystkim ciemności. Gdy pewnej nocy mrok przybiera kształt rozmownego potwora, chłopiec ma szansę zmierzyć się ze swoim największym lękiem. Utrzymany w duchu „Potworów i spółki” film animowany Netflixa to uniwersalna opowieść o strachu, przyprawiona porządną porcją humoru. W sam raz na świąteczny seans w gronie najbliższych. Zobacz także:"
https://www.vogue.pl/a/w-warszawie-otwarto-pierwsze-w-polsce-queermuzeum-co-w-nim-znajdziemy,W Warszawie otwarto pierwsze w Polsce QueerMuzeum,"Na uroczystym otwarciuQueerMuzeum, pierwszej w Polsce instytucji poświęconej historii i kulturze społeczności LGBTQIAP+, pojawiły się najważniejsze queerowe osobowości. WQueerMuzeum, będącym inicjatywą Lambdy Warszawa, będzie można zobaczyć dwie wystawy. „Oś czasu” to stała ekspozycja ukazująca queerową historię od XVI wieku po XXI wiek. Wystawa przedstawia dwie perspektywy: opresji, z jaką mierzyły się osoby nieheteronormatywne, oraz codziennego życia. „Dary” to czasowa wystawa prezentująca unikalne artefakty, w tym najstarszy queerowy, ręcznie robiony magazyn, „Efeb polski”. W przyszłości nowe wystawy czasowe mają pojawiać się co kilka miesięcy. Symbolicznego przecięcia wstęgi dokonali wspólnie goście honorowi, m.in. Anna Grodzka, Iza Morska i Ryszard Kisiel. Otwarciu towarzyszyły kuratorskie oprowadzania i debata „Jakiego QueerMuzeum potrzebuje Warszawa?” organizowana wspólnie zMuzeum Sztuki Nowoczesnej. Wnętrza QueerMuzeum zostały zaprojektowane przez Zespół Projektowy Ślusarczyk & Willimzik, natomiast koncepcja przestrzenna wystawy stałej została stworzona przez Annę Sarnowską i Daniela Szweda. Na pierwszym piętrze muzeum znajduje się nowa siedziba ArchiwumLambdy Warszawa, a także siedziba redakcji czasopisma „QueerStoria” oraz niewielka biblioteka. QueerMuzeum to nie tylko miejsce dokumentujące historię, ale również przestrzeń dialogu, refleksji i integracji społeczności. Ta inicjatywa jest kamieniem milowym w budowaniu inkluzywności i świadomości w Polsce, przypominając o bogatej i różnorodnejhistorii queerowej społeczności.Otwarcie muzeum przy Marszałkowskiej 83 w Warszawie zapoczątkowało nową erę w dokumentowaniu i celebrowaniu kultury queerowej w kraju."
https://www.vogue.pl/a/podcast-jak-ona-to-robi-s-6-odc-4-z-malarka-magdalena-karpinska-o-prawdziwym-siostrzenstwie,"Podcast „Jak ona to robi”, s. 6, odc. 4: Z malarką Magdaleną Karpińską o prawdziwym siostrzeństwie","Pierwsza malarka w podcastowym cyklu„Jak ona to robi”–Magdalena Karpińska. Wychowywała się w warszawskim domu pełnym twórczych ludzi (tata Maciej Karpiński to historyk sztuki, scenarzysta i reżyser, a siostra Maria Karpińska – pisarka) i to na pewno nie było bez znaczenia dla wyboru jej późniejszej drogi. Wyraża emocjewspółczesnej dziewczyny, malując starą, żmudną techniką tempery żółtkowej. To malarstwo zmysłowe, ale i poetyckie, zatopione w naturze, w półcieniach, oświetlone światłem zachodu, spowite erotyczną nieomal tajemnicą. Rozmawiamy o podwójnym życiu Magdaleny – samotnym w pracowni oraz pełnym ludzi i ważnych przyjaźni poza pracownią. O prawdziwymsiostrzeństwie, które ją inspiruje, wzmacnia, zachwyca i pojawiło się jako przeciwwaga dla edukacji w Akademii Sztuk Pięknych, będącej dekadę temu zapiekłym bastionem patriarchatu. O niepewności życiowo-materialnej, która kryje się za wyborem „będę malarką”, a zarazem o świecie opowiadanym w najlepiej znanym mojej bohaterce języku – języku wizualnym: barw, światła, emocji.  Podcastu „Jak ona to robi”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/podcast-love-is-on-the-air-s-2-odc-5-kocha-lubi-wariuje,"Podcast „Love is on the air”, s. 2, odc. 5: Kocha, lubi, wariuje","Milena i Leszek mają jedną zasadę – nie myśleć, tylko działać. Ich uczucie jest jak fala, która ich nagle porwała i niesie przez życie. Dokąd? Nad tym się nie zastanawiają. Dryfują z typową dla siebie lekkością i pełnym zaufaniem, że to Ten, że to Ta. Choć dzieli ich 23 lata, to zdarza im się o tym zapomnieć, boróżnicy wiekunie czują. Szaleją na swoim punkcie.  Podcastu „Love is on the air”możesz posłuchać na platformachSpotify,Apple PodcastsorazYouTube. Zobaz także:"
https://www.vogue.pl/a/8-bestsellerow-basiclab-dermocosmetics-ktore-warto-kupic-podczas-black-friday-2024,"8 kosmetycznych bestsellerów, na które warto polować w Black Friday","Czy istnieje lepsza inwestycja niż w zdrowie i piękno skóry? Jeśli weźmiemy pod uwagę, że to nasze najprawdziwsze „ubranie”, wszystkie inne przestaną być potrzebne. Z tą myślą wyczekujemy tegorocznego Black Friday, by zaopatrzyć kosmetyczkę w bestsellerowe produkty, o których eksperci i użytkownicy mówią od lat tak wiele dobrego. Oto lista ośmiu z nich. Black Friday może stanowić wyzwanie. Z jednej strony, skłaniać do smutnej refleksji nad „świętem konsumpcjonizmu”. Z drugiej – sprawiać radość z zakupu dawno wypatrzonej rzeczy w korzystniejszej niż zwykle cenie. Nie ma wątpliwości, że do tematu warto podejść świadomie, z wyprzedzeniem sprawdzić opinie i wybrać produkty, których działanie zostało wielokrotnie potwierdzone. Pomocne będą wpisy na forach internetowych, eksperckie vlogi oraz nagrody przyznawane w prestiżowych konkursach. W przypadku kosmetyków warto celować w przejrzyste składy oraz zwracać uwagę na etykiety, które wprost informują o stężaniach interesujących nas substancji. Idąc tym tropem, przyglądamy się bestsellerom jednej z najbardziej cenionych (i do tego rodzimych) marek dermokosmetycznych na polskim rynku – BasicLab Dermocosmetics, która z okazji Black Friday zaplanowała dla swoich klientów rabaty nawet do 40 proc. Ten, kto uważa, że „produkt, który działa na wszystko, nie działa tak naprawdę na nic”, nie zna siły retinoidów. Zmarszczki, przebarwienia, rozszerzone pory, stany mikrozapalne czy zaskórniki – to tylko część wyzwań, z którymi w imponujący sposób radzi sobie serum z retinalem. Korygujące serum z retinalem 0,05% to młodszy brat kultowego serum z retinalem 0,07%, nazywanego przez fanów Agentem 007 skutecznej pielęgnacji. Kosmetyk z niższym stężeniem składnika aktywnego został natomiast stworzony z myślą o osobach, które od dawna chciały rozpocząć przygodę z retinoidami, ale obawiały się skutków ubocznych. Łagodniejsza formuła nie podrażnia, jednocześnie gwarantując widoczne efekty pielęgnacyjne. Ważne by pamiętać o tzw. retynizacji czyli stopniowym wprowadzaniu retinoidów do rutyny pielęgnacyjnej, o czym można przeczytać szerzej na przykładw e-booku na stronie BasicLab. Serum regenerujące strukturę skóry z ceramidami to produkt s.o.s., który warto mieć zawsze pod ręką, zwłaszcza zimą. Wielokrotnie nagradzany bestseller sprawdza się jako kojący opatrunek dla każdego typu cery z zaburzoną barierą hydrolipidową. Szczególnie zaś, gdy skóra wymaga regeneracji np. po stosowaniu kwasów czy retinoidów, a także po zabiegach kosmetologicznych lub ekspozycji na mroźne powietrze. Jego formuła opiera się na ceramidach typu 3 i 6 w stężeniu 1 proc., witaminie E, prebiotykach oraz oleju z dzikiej róży – składnikach, które działają jak kojący kompres dla uszkodzonego naskórka. Serum nie tylko łagodzi, ale również wzmacnia barierę hydrolipidową, wspierając naturalne mechanizmy obronne skóry. Ceramidowe serum poza klasyczną wersją występuje także w wariancie Cosmetology, wzbogaconym kompleksem peptydów o działaniu przeciwzmarszczkowym. Dzięki temu serum nie tylko regeneruje, ale także wygładza skórę i pomaga przeciwdziałać oznakom starzenia. Będąc przy peptydach – składnikach, do których należał 2024 rok w urodzie – warto przyjrzeć się ich działaniu w najbardziej newralgicznym miejscu na twarzy, czyli delikatnej okolicy oczu. Cienie, opuchlizna, drobne linie to mapa naszego zmęczenia i wieku. Zaawansowany peptyd Argireline™, który jest bohaterem peptydowego kremu pod oczy BasicLab, zmniejsza widoczność zmarszczek mimicznych, a towarzyszący mu Triolein intensywnie odżywia skórę. Do tego niezastąpiona w produktach typu effect express kofeina (3 proc.), kwas traneksamowy (1 proc.) i chryzyna, działają jak poranna kawa dla skóry: stymulują mikrokrążenie, rozświetlą i poprawiają jej koloryt. Lekka formuła sprawia, że krem można stosować również na powieki – co jest rzadkością w tej kategorii produktów. Nie ma skutecznej pielęgnacji skóry mieszanej, tłustej czy skłonnej do trądziku bez wsparcia antyoksydantów. Niedoskonałości często pojawiają się wskutek działania wolnych rodników, a ich neutralizacja to podstawa w działaniu przywracającym skórze równowagę. Dlatego Antyoksydacyjne serum z witaminą C od BasicLab to must-have w codziennej pielęgnacji. Łączy ultrastabilną 15-proc. etylową witaminę C z prebiotykiem, glutationem, resweratrolem i ekstraktem z wierzbownicy. Efekt jego działania? Rozświetlenie, wyciszenie zmian zapalnych, poprawa kolorytu i widoczne zmniejszenie przetłuszczania się skóry. Filtrat z wody ryżowej wzmacnia nawilżenie i działa kojąco, a wyciąg z ogórka odświeża cerę, nadając jej zdrowego blask. Eksperci od dawna powtarzają, że lepiej zapobiegać niż leczyć, a jak leczyć, to przyczyny, a nie skutki. Dlatego o prebiotycznym kremie wyciszającym BasicLab można myśleć jako o nowym podejściu do skóry z niedoskonałościami. Kosmetyk nie działa bowiem stricte na aktualnie widoczne zmiany trądzikowe, lecz na ich przyczynę – zaburzoną florę bakteryjną. Jego formuła z 5-proc. prebiotyków przywraca balans mikrobiomu, wspomaga redukcję istniejących zmian trądzikowych i zapobiega powstawaniu nowych. Z kolei 1 proc. wąkrotki azjatyckiej koi podrażnienia i zmniejsza ryzyko blizn oraz przebarwień pozapalnych. Premiera serum ujędrniającego z czystymi peptydami miedziowymi odbiła się w świecie beauty szerokim echem. Dziś to must-have, który znajduje się w kosmetyczkach dojrzałych, a co za tym idzie, najbardziej świadomych użytkowniczek. Skoncentrowana formuła serum oparta na dwóch rodzajach peptydów sprawia, że działa ono precyzyjnie na wszystkie oznaki starzenia, jednocześnie poprawiając jędrność i elastyczność skóry. Tripeptyd miedziowy w stężeniu 0,5 proc. wspiera syntezę kolagenu i elastyny, wzmacniając strukturę skóry. W duecie z biomimetycznymi neuropeptydami (25 proc.) zapewnia natychmiastowe napięcie i wygładzenie, chroniąc przed dalszą degradacją włókien kolagenowych. Dodatek kwasu hialuronowego nawilża skórę na wszystkich poziomach, zapewniając jej gładkość i sprężystość. Zwycięzca kategorii Polski kosmetyk roku w konkursie„Vogue Polska” Beauty Awards 2024. Kategoria SPF-ów to ta, w której innowacje cieszą podwójnie. To jeden z najważniejszych produktów w dziennej pielęgnacji skóry, który długo nie miał zbyt wiele do zaoferowania. W 2024 roku może zachwycać lekką formułą i ograniczać stany mikrozapalne, przy zachowaniu fotoprotekcji na poziomie 50+. Nic dziwnego, że tonująca emulsja ochronna SPF 50+ BasicLab szybko stała się internetowym wiralem. Łączy bowiem świat makijażu i pielęgnacji, zapewniając bardzo wysoką ochronę przeciwsłoneczną i subtelne wyrównanie kolorytu skóry. Emulsja idealnie wtapia się w cerę, dopasowując do jej naturalnej tonacji. Pomaga zmniejszyć widoczność przebarwień i drobnych niedoskonałości, dając efekt zdrowego, promiennego wykończenia. Hydrofilowy olejek do demakijażu BasicLab ma szanse ostatecznie przekonać stroniących od olejowych formuł do demakijażu w azjatyckim stylu, ale dostosowanym do potrzeb skóry Polek. To zasługa hydrofilowej technologii, która sprawia, że z założenia tłusty kosmetyk w kontakcie z wodą zamienia się w lekką emulsję, która dokładnie usuwa zanieczyszczenia, wodoodporny makijaż i filtry przeciwsłoneczne, nie naruszając przy tym bariery hydrolipidowej. Co więcej, pozwala na całkowitą rezygnację z płatków kosmetycznych, na co warto zdecydować się nie tylko ze względu na skórę, ale i środowisko. Olejek nie zostawia na twarzy tłustego filmu i nie zatyka porów, dzięki czemu sprawdzi się nawet w przypadku skóry z tendencją do trądziku i zaskórników."
https://www.vogue.pl/a/karmelowa-tote-bag-saint-laurent-to-najmodniejsza-torba-wiosny-2025-wedlug-angeliny-jolie-i-anji-rubik,Najmodniejsza torba na wiosnę  2025? Ultrapojemna karmelowa shopperka Saint Laurent,"Szykowna i wygodna torba, która pomieści wszystko. Taka jest Y tote bag od Saint Laurent w odcieniu słodkiego karmelu, która będzie przebojem wiosny 2025. Nic dziwnego, że gwiazdy, z Angeliną Jolie i Anją Rubik na czele, z miejsca ją pokochały. Doskonale nadaje się do pracy i na weekend. Tytuł it-bag wiosny 2025 będzie należał do shopperki Saint Laurent w odcieniu ciepłego, karmelowego brązu. Anthony Vaccarello sięgnął do archiwów domu mody, którym kieruje, i inspirując się projektami z lat 70., wykorzystał minimalistyczny motyw litery Y. Ozdobił nią lekką i ultrapojemną torbę z miękkiej skóry, tworząc najbardziej pożądany model w duchu cichego luksusu we współczesnym wydaniu. Tak powstała Y tote bag. Elegancka i wygodna zarazem, ta shopperka o minimalistycznej formie w środku ma zamszową podszewkę i wewnętrzną kieszeń na zamek i zapięcie na haczyk. To idealna miejska torba do biura, ale i na weekend. Nic dziwnego, że niektórzy twierdzą, że to nowa „lotniskowa it-bag”, która świetnie sprawdzi się, kiedy podróżujemy samolotem. Dzięki swojemu minimalistycznemu designowi i nieostentacyjnemu logo, Y tote bag staje się ponadczasowa i uniwersalna. Doskonale wygląda z damskim garniturem i płaszczem o męskim kroju, ze swetrem i jeansami, dresem czy stylizacją w duchu boho. Gwiazda filmu „Maria”, Angelina Jolie, od kilku dobrych tygodni nie rozstaje się z Y tote bag Saint Laurent. Praktyczna i szykowna zarazem karmelowa torba w rozmiarze XXL towarzyszy jej podczas oficjalnych spotkań i podróży. Stanowi idealny akcent stonowanych beżowych i czarnych stylizacji aktorki. Także Anja Rubik dała się skusić karmelowej shopperce, którą nosi w casualowym wydaniu – z luźnymi jeansami, topem oraz kurtką lub marynarką oversize. Post udostępniony przez Anja Rubik (@anja_rubik)  Sofia Richie Grainge łączy brązową shopperkę z czarną maxi dress i skórzaną kurtką. A post shared by Sofia Richie Grainge (@sofiagrainge)  Olivia Wilde wygodną torbę Saint Laurent wybiera do musztardowych dzwonów, żakietu w drobną kratkę i t-shirtu. Iris Law karmelowa tote bag urzekła prawdopodobnie tym, że jest też nieco nonszalancka. Post udostępniony przez Iris Law 🧼🧊 (@lirisaw)  Model najbardziej pożądanej torebki zimy i wiosny 2025 występuje też w smolistej czerni. Ten kolor wybrały Bella Hadid i Laura Harrier oraz Zoë Kravitz. A post shared by LAURA HARRIER (@lauraharrier)  Według nas, Y tote bag i podobne modele w karmelowym odcieniu zawładną wiosną 2025, uzupełniając stylizacje z garniturami, trenczami czy sukienkami."
https://www.vogue.pl/a/aktor-stanley-tucci-zaslynal-filmem-diabel-ubiera-sie-u-prady-jak-zostal-idolem-i-amantem,"Stanley Tucci wie, jak cieszyć się życiem. Mistrz drugiego planu gra w głośnym „Konklawe”","Stanley Tucci nie gra głównych ról, tylko takie, które się pamięta. Zasłynął dzięki filmowi „Diabeł ubiera się u Prady”, teraz powraca na ekrany w „Konklawe”. Jak aktor po sześćdziesiątce został idolem? Stanleya Tucciego, który w tym roku kończy 63 lata, w wywiadach pyta się, jak to jest zostać symbolem seksu w dojrzałym wieku. Aktor rozpalił masową wyobraźnię kilka lat temu, gdy w pierwszych tygodniach pandemii nauczył obserwatorów przyrządzać idealne negroni. Jest zaskoczony, że świat oszalał na jego punkcie? Tak, dziwi się, że dopiero teraz. Amerykański gwiazdor włoskiego pochodzenia ujmuje poczuciem humoru, dystansem do siebie, bezpretensjonalną praktyką dobrego życia. Może godzinami opowiadać o włoskiej kuchni. Gotuje na Instagramie i w programie telewizyjnym, pisze książki o jedzeniu. Przede wszystkim jednak jest – słusznie – uznawany za jednego z najlepszych współczesnych aktorów charakterystycznych. Wciela się w postaci, które zapisują się w pamięci błyskotliwymi bon motami, jak Nigel z„Diabeł ubiera się u Prady”, albo ekscentrycznymi stylizacjami, jak Ceasar Flickerman z„Igrzysk śmierci”. Stanley Tucci skupia uwagę, pozostając z boku. Teraz ta sztuka udaje mu się w thrillerze politycznym„Konklawe”w reżyserii Edwarda Bergera. –Oto organizacja zbudowana na takich wartościach jak prawda, moralna czystość i dobra wola, ale gdy zajrzeć w nią głębiej, okazuje się kompletnym zaprzeczeniem tych ideałów– opowiadał aktor w niedawnej rozmowie z „Vanity Fair”. –W filmie wszystko rozgrywa się na poziomie subtelnych interakcji między bohaterami – w tym, czego nie mówią i jak mijają się w korytarzu, w wymianie spojrzeń.Może na zewnątrz nic go nie zdradza, ale w środku jego bohater przeżywa katusze. Chce i boi się. Nie chce, ale czuje powinność. Stanley Tucci w „Konklawe” gra kardynała, którego wyróżniają liberalne poglądy – chce otwierać instytucję, która słynie z notorycznego wykluczania mniejszości seksualnych czy pogardy wobec cielesnej autonomii kobiet. Wysoko postawiony watykański funkcjonariusz jest jednym z kandydatów na nowego papieża, a fantazja o władzy uruchamia w nim wyniszczający konflikt wewnętrzny. Kardynał musi sobie odpowiedzieć na pytanie, co w życiu liczy się bardziej: przyzwoitość czy przywileje. Aktorowi, który dorastał w gorliwie religijnej rodzinie włoskich imigrantów, film o grzechach Watykanu przypomniał kilka kuriozalnych sytuacji z dzieciństwa. –Pamiętam swoją pierwszą spowiedź. Miałem osiem lat. Ksiądz poprosił mnie, żebym wyznał swoje grzechy– opowiadał w talk show Stephena Colberta. –Nie było tołatwe, byłem przecież ośmioletnim dzieckiem. Nie przyszło mi nic do głowy, więc musiałem zmyślać. Powiedziałem, że dokuczam siostrom, a ksiądz zadał mi trzy zdrowaśki. To był właśnie ten moment, kiedy zdałem sobie sprawę, że chyba nie jestem wierzący. Tucci nie pierwszy raz zresztą pojawia się w filmie obnażającym zepsucie kościoła katolickiego. W 2015 r. wystąpił w głośnej, nagrodzonej Oscarem produkcji „Spotlight”, gdzie zagrał prawnika ofiar przemocy seksualnej. Publiczność pokochała Stanleya Tucciego za rolę Nigela, złośliwego, ale ostatecznie poczciwego stylisty w filmie „Diabeł ubiera się u Prady”. Nigel jest prawą ręką wyrachowanej redaktorki naczelnej magazynu o modzie (chyba każdy pamięta to demoniczne wcielenieMeryl Streep), ale też wchodzi w rolę dobrej wróżki, gdy wspiera metamorfozę redakcyjnego Kopciuszka (Anne Hathaway). Film z 2006 r. był przełomem w karierze aktora, przyniósł mu wielką rozpoznawalność, ale Tucci tak znakomicie wcielił się w dandysowatego karierowicza, że trudno było go sobie wyobrazić w innym anturażu. Aktor zwierzył się niedawno w rozmowie z „Vanity Fair”, że po filmie „Diabeł ubiera się u Prady” miał duży problem ze zdobyciem ról. Brał, co dawali, byle pracować. Nie obrażał się na małe role, nie gardził epizodami w serialach. Spektakularnie wrócił na duży ekran w 2009 r., gdy premierę miały dwa filmy z jego udziałem. W „Julii i Julie” zagrał Paula Childa, amerykańskiego dyplomatę żyjącego w cieniu żony, gwiazdy kulinariów. Z kolei w „Nostalgii anioła” wcielił się w postać seryjnego zabójcy, a rola przyniosła mu pierwszą i jedyną do tej pory nominację do Oscara. Ten sukces też smakował gorzko, bo Tucci w wielu wywiadach podkreślał, że drugi raz nie wziąłby roli tak obciążającej psychicznie. „Nostalgia anioła” to film Petera Jacksona, w którym nastoletnia ofiara brutalnego gwałtu i morderstwa obserwuje z zaświatów zmagania bliskich pogrążonych w żałobie i postępy w ujęciu sprawcy. –Próbowałem wycofać się z filmu, co brzmi jak kompletne szaleństwo, bo przecież bardzo potrzebowałem pracy– wspominał w programie telewizyjnym „Entertainment Tonight”. Mówi, że dziś pozwala sobie przebierać w propozycjach. –Możesz być bardzo wybredny i mieszkać w norze, ale ja lubię wygodne życie, więc część moich decyzji jest podyktowana tą potrzebą, a część względami artystycznymi –mówił w „Vanity Fair”. –Brak stałości w mojej karierze wynikał ze specyfiki rynku, ale czasem to powody osobiste decydowały, że nie mogłem pracować. W 2017 r. u aktora zdiagnozowano raka jamy ustnej. Lekarze zaznaczali, że pełen powrót do zdrowia może oznaczać jedzenie przez rurkę. Tucci w trakcie terapii – w niemal masochistycznym obłędzie – oglądał programy kulinarne. Kocha jeść i gotować, jest współautorem dwóch książek z przepisami, autorem dwóch autobiografii, w których wątki kulinarne pełnią nadrzędną rolę, i twórcą programu telewizyjnego o kuchni włoskiej (zrealizował dwa sezony dla CNN, niedawno przeniósł się do National Geographic). W wydanym właśnie nietypowym dzienniku „What I Ate In One Year: (And Related Thoughts)” wraca do choroby i żmudnego leczenia, a jedzenie – raz smaczne, innym razem rozczarowujące – jest pretekstem do refleksji nad definicją dobrego życia, przyjemnością, sukcesem, stratą, miłością. Podobnie jak w książce „Smak. Życie i jedzenie” sprzed trzech lat (polskie tłumaczenie ukazało się w ubiegłym roku). Tucci zazwyczaj na potęgę ironizuje, ale spomiędzy barwnych anegdot wyłania się czarujący romantyk, który w wirze zawodowych wyzwań i prywatnych dramatów przyswoił sztukę miłego życia. Bo w 2009 r., gdy jego kariera aktorska wracała na właściwe tory dzięki filmom „Julia i Julie” oraz „Nostalgia anioła”, Tucci przeżywał osobistą tragedię. Jego pierwsza żona Kate, z którą wychował piątkę dzieci (troje wspólnych i dwójkę z jej pierwszego małżeństwa), zmarła na raka piersi. Rok później na ślubie Emily Blunt, z którą zaprzyjaźnił się podczas zdjęć do „Diabeł ubiera się u Prady”, poznał siostrę aktorki.Stanley Tucci i Felicity Bluntsą małżeństwem od 12 lat, mają dwoje dzieci. To zresztą ona podsunęła mu pomysł na nową książkę i to ją słychać z offu, gdy kręci filmy z ich domowej kuchni, w której aktor przygotowuje ulubione pasty, minestrone, caponatę albo braciole. To jego życiowa misja, by pokazać bogactwo włoskiej kuchni, która ma do zaoferowania znacznie więcej niż carbonarę i pizzę. Stanley Tucci lubi łamać konwencje, bo sam zaprzecza stereotypowi drugoplanowego aktora, dowodząc, że mniejsze role też mogą mieć duże znaczenie."
https://www.vogue.pl/a/digitalsyndication-w-jakim-kraju-kobiety-starzeja-sie-najwolniej-w-danii-dzieki-7-zdrowym-nawykom,"7 zdrowych nawyków Dunek, dzięki którym starzeją się wolniej niż inne Europejki","Według najnowszych badań mieszkanki Kopenhagi starzeją się najwolniej w Europie. To zasługa stylu życia i dobrych nawyków, które warto naśladować. Oto siedem z nich. Naproces starzenia sięwpływa wiele czynników. Większość z nich zależy jednak od nas, jak np. rutyna pielęgnacyjna czy styl życia. Genetyka może mieć pewien wpływ, jednak nauka potwierdziła, że nieznaczny – od 15 do 20 procent. Według ostatnich badań przeprowadzonych przez sklep internetowy Lookfantastic to właśnieKopenhagajest miastem w Europie, którego społeczeństwo starzeje się najwolniej w porównaniu choćby doBarcelony, której mieszkańcy starzeją się najszybciej. Kluczowe znaczenie ma tu między innymi fakt, że jakość życia w Kopenhadze jest znacznie lepsza,zanieczyszczenie środowiskamniejsze, a średnia liczba godzin nasłonecznienia niższa. Przyglądamy się bliżej nawykom duńskich kobiet i odpowiadamy, które z nich mają największy wpływ na powolne starzenie się skóry. Hygge, czyli sztuka tworzenia przytulnej atmosfery, jest jednym z najbardziej charakterystycznych elementów duńskiej kultury. Jak wyjaśnia Meik Wiking w swojej książce „My Hygge Home”, hygge jest tak głęboko zakorzenione w DNA duńskiej kultury, że można by nawet napisać o nim pracę doktorską. Dla Duńczyków niezwykle ważne jest szukanie szczęścia w małych rzeczach i poczucie, że ich dom jest ich azylem. Nie tylko miejscem, w którym mogą naładować baterie i zrelaksować się, ale także centrum ich życia społecznego. Doskonale wiedzą, w jaki sposób panująca w nim atmosfera i przestrzeń wpływają na ich nastrój, dlatego też duńskie domy spełniają określone standardy: mają wyspy światła, okrągłe stoły, które zachęcają do rozmów i budowania więzi społecznych, a takżekoce, dywaniki i poduszki(nawet na podłodze), aby dodać przytulności i komfortu wnętrzu. W krajach skandynawskich sauny i kąpiele w zimnej wodzie należą do głęboko zakorzenionych tradycji. To nawyk, który przynosi korzyści zarówno skórze, jak i zdrowiu. Według Beatriz Larrea, specjalistki w dziedzinie holistycznego odżywiania i starzenia się, wysoki poziom toksyn, które gromadzimy w naszych ciałach, jest jedną z przyczyn przyspieszonego starzenia się biologicznego. Jednym ze sposobów walki z tym problemem, jak twierdzi Larrea, jest odwiedzanie sauny kilka razy w tygodniu. Dla Dunek jest to sprawa oczywista – bywają one w saunie co najmniej raz w miesiącu. W 2015 roku Kopenhaga została uznana za miasto najbardziejprzyjazne rowerzystomz uwagi na posiadanie odpowiedniej infrastruktury. Fakt, że w Kopenhadze jest więcej rowerów niż samochodów, ma pośredni wpływ na problem starzenia się społeczeństwa. Jeżdżąc codziennie rowerem do pracy, Duńczycy wspomagają wydolność sercowo-naczyniową, co przyczynia się do odjęcia kilku lat od licznika wieku biologicznego, tj. wieku naszych komórek. Jazda na rowerze jest więc sposobem na zwiększenie NEAT (ang. non-exercise activity thermogenesis), czyli codziennej aktywności niezwiązanej zesportem.Dunki są w tym prawdziwymi mistrzyniami. Na przykład projektantka Jeanette Madsen wyznała w rozmowie z „Vogue Scandinavia”, że do pracy jeździ wyłącznie na rowerze. Z kolei stylistka Sophia Roe twierdzi, żedługie spacery w ciągu dniabardzo jej pomagają. Nie korzysta wówczas z telefonu i skupia się na świadomym oddychaniu. Duńskadietacharakteryzuje się wysoką zawartością ryb, owoców (zwłaszcza jagodowych), warzyw, zdrowych tłuszczów, produktów pełnoziarnistych ipłatków owsianych. Wszystko to ma bezpośredni wpływ na zdrowie skóry. Jednak oprócz tej powszechnie znanej wiedzy istnieje jeszcze jeden szczególny nawyk, który Wiking wyjaśnia w swojej książce. „Hygge to przede wszystkim poczucie bezpieczeństwa przed panującą na zewnątrz burzą i przygotowanie się na nadejście zimy” – mówi. A to oznacza, że należy wiedzieć, w jaki sposób zaopatrzyć swoją spiżarnię „i urozmaicić domową kuchnię, wiedząc, że mamy w zanadrzu mnóstwo smakołyków”. Chodzi o to, aby sprawić, by każdy wieczór był wyjątkowy, i nigdy nie mieć poczucia, że czegoś nam brakuje”. Dotyczy to również sezonowych zakupów i zaopatrywania się na przykład w marynowane buraki, pieczoną paprykę, kimchi i dżem jeżynowy. –Podejście Dunek do piękna jest bardzo płynne. Liczy się wyłącznie dobre samopoczucie. Tylko wtedy możesz czuć się naprawdę atrakcyjna. A gdy czujesz się dobrze, wyglądasz po prostu najlepiej– wyjaśnia inna z naszych ulubionych Dunek, Pernille Teisbaek. Dlatego jeśli chodzi o makijaż, Dunki korzystają nie tylko z produktów, które pielęgnują ich skórę, ale także cechują się minimalistycznym efektem i skutecznością. Używają tylko takiej ilości kosmetyków, aby wyglądać i czuć się dobrze, unikając ciężkich podkładów lub bardzonapigmentowanych cieni do powiek,które mogą z czasem blaknąć i zaburzać ich dobre samopoczucie. Dunki spędzają czas na świeżym powietrzu, aby nawiązać kontakt z naturą Zasadniczo obcowanie z naturą poprzez aktywność na świeżym powietrzu stanowi podstawę skandynawskiej filozofii. Sprzyja temu w szczególności fakt, że przyplanowaniu przestrzeni miejskiejnacisk kładziony jest na jak najszybsze tworzenie zielonych i otwartych krajobrazów, zwłaszcza w nowych dzielnicach. Dzięki temu możliwe jest spędzanie większej ilości czasu na świeżym powietrzu przy naturalnym świetle – według ekspertów co najmniej dwie godziny dziennie na świeżym powietrzu mogą pomóc w regulacji rytmu biologicznego. I choć pogoda w Danii nie zawsze dopisuje, tamtejsze kobiety doskonale potrafią korzystać z promieni słonecznych i organizują pikniki na świeżym powietrzu. Pozytywnym efektem ubocznym spędzania czasu na świeżym powietrzu jest fakt, że skóra jest mniej narażona na działanie wolnych rodników i zanieczyszczeń, co przeciwdziała jej starzeniu się. Wprawdzie zasada „mniej znaczy więcej” cieszy się obecnie dużą popularnością, to właśnie mieszkanki Danii są prawdziwymi prekursorkami filozofii minimalizmu, także w kwestii urody i ochrony skóry. –Chodzi o skupianie się na dobrym samopoczuciu psychicznym i posiadaniu wysokich oczekiwań co do skuteczności produktów i ekologicznego podejścia marek– wyjaśnia Rasmus Nørgård, jeden z trzech założycieli duńskiej marki Grums Aarhus. Na jej filozofię składają się cztery filary: oczyszczanie, stosowanie przeciwutleniaczy, takich jak witamina C lub E, kosmetyku z SPF-em przez cały rok oraz nawilżanie twarzy. Jednym z trików jest stosowanieolejku do twarzyna koniec codziennej rutyny pielęgnacyjnej, aby przeciwdziałać odwodnieniu skóry spowodowanemu niskimi temperaturami. Artykuł ukazał się oryginalnie na Vogue.es."
https://www.vogue.pl/a/marka-new-balance-rozszerza-oferte-dla-dzieci-o-nowe-modele-sneakersow-i-ubran,Najmłodsi też uwielbiają sneakersy New Balance. Marka rozszerza ofertę dla dzieci,"Marka New Balance w swoich projektach dba o niepowtarzalny design, stuprocentową wygodę, innowacyjne technologie. Teraz poszerza ofertę dziecięcą, by zadbać także o najmłodszych. W kolekcji znajdą się kultowe modele U9060, 1906 czy 550 oraz ubrania sportowe. Cała rodzina w tych samych sneakersach? Teraz to możliwe dzięki New Balance. Marka rozszerza ofertę dziecięcą o kultowe modele butów oraz ubrania sportowe. Ubrania i buty dla najmłodszych rodzice wybierają z pieczołowitością. Sneakersy muszą spełnić nie tylko wymogi mody, lecz przede wszystkim wygody. Dorośli, kupując obuwie dla swoich pociech, zwracają uwagę na takie elementy jak rzepy ułatwiające szybkie zakładanie dzieciakom, które nie potrafią jeszcze samodzielnie wiązać sznurówek, wkładki amortyzacyjne gwarantujące dobre ułożenie stopy, także tej najmniejszej, która dopiero ćwiczy chodzenie, materiały – oddychające, pozwalające na swobodną cyrkulację powietrza. W końcu w ciągu dnia dzieciaki pozostają w ciągłym ruchu. Podwórkowe rozgrywki piłkarskie, bieganie po placu zabaw, jazda na hulajnodze – wzmocnione podeszwy minimalizują ryzyko kontuzji. Decyzji o zakupie nie podejmuje się więc spontanicznie – by zapewnić dzieciom maksimum komfortu, należy wybrać buty opracowane przez ekspertów, sprawdzone w każdych okolicznościach, stworzone z dbałością o każdy detal. To nie wszystko. Sneakerheadzi od najmłodszych lat uczą się także estetyki. Wybierając dla nich modele o ponadczasowym, ikonicznym designie, zaszczepiamy w nich wyczucie stylu. Świadomi mali konsumenci od pierwszych wyborów stylizacyjnych budują własny styl. Dlatego New Balance wybrał kultowe modele ze swojej „dorosłej” kolekcji, które teraz dostępne są w dziecięcej rozmiarówce. Lifestyle’owy model sneakersów U9060 natychmiast zwraca uwagę architektoniczną, niemal rzeźbiarską podeszwą. Intrygujący design skrywa nowoczesne rozwiązania technologiczne – dobrze zamortyzowana podeszwa z miękkiej pianki EVA gwarantuje wygodę. W podeszwie zastosowano także technologię ABZORB – wykonany z polimeru komponent absorbuje i rozprasza energię powstałą podczas uderzeń o twarde nawierzchnie, np. asfalt na boisku szkolnym. Do najpopularniejszych odsłon U9060 należą te utrzymane w szarym albo beżowymtotal lookułączącym różne odcienie tej samej, neutralnej barwy. Na szarym tle wyróżnia się jedynie czerwony zarys monogramu „N”, a w szarej wersji czerń na pasku, monogramie i podeszwie. Teraz te modele dostaniemy w wersji męskiej, damskiej i dziecięcej. Seria 1906 na stale zadomowiła się w naszych szafach. Te lekkie sneakersy łączące nawiązania do mody retro z futurystycznymi akcentami to sneakersy na miarę XXI wieku. W tym modelu zaskakują połączenie materiałów, zaokrąglona cholewka, przecinające się, graficzne paski. Całość sprawia aerodynamiczne wrażenie. Tu liczy się każdy szczegół – wewnątrz obuwia znajduje się antybakteryjna wkładka Ortholite, umieszczone pod piętą tworzywo gumowe N–Durance zwiększa wytrzymałość, a N–Ergy dzięki ultralekkiej poduszce dynamicznie oddaje energię włożoną w każdy krok. Stawkę najbardziej kultowych modeli New Balance zamyka 550 nawiązujący do koszykarskich sneakersów w klimacie vintage. Ale te buty już dawno przeszły drogę z boiska na modne ulice. Dziś stanowią niezbędny element styluathleisure,quiet luxuryczy nowoczesnego minimalizmu. Szeroka gama kolorystyczna pozwala na eksperymenty ze stylem, a – jak zwykle u New Balance – z designem idzie w parze technologia. Masywna podeszwa środkowa z pianki EVA wspiera całą sylwetkę buta. Wytrzymały bieżnik z podeszwąnon-markingsole zapobiega poślizgom i nie zostawia śladów na nawierzchni. Logo New Balance zdobi nie tylko obuwie. Sportowe aktywności wymagają odpowiedniej oprawy, dlatego marka przewiduje całą gamę ubrań na trening, bluz czy okryć wierzchnich. Kolekcja dziecięca nawiązuje do aktualnych trendów – znalazły się w niej bluzki z kołnierzykiem polo w stylu preppy, college’owe kurtki bomberki, puchówki w żywych kolorach. Dzieciaki jeszcze częściej niż dorośli sięgają po dresy – miękkie spodnie, bluzy i T-shirty okazują się idealnym strojem do szkoły i przedszkola oraz na weekendowe atrakcje takie jak sale zabaw, ścianki wspinaczkowe czy rozgrywki sportowe z przyjaciółmi. Swoboda ruchu to kluczowe kryterium. A dodatki? Czapki, skarpetki czy plecaki pełnią nie tylko rolę modnych akcesoriów, lecz przede wszystkim praktycznych towarzyszy codziennych zabaw. Styl, wygoda, wytrzymałość – dzieciaki należą do najbardziej wymagających fanów mody. New Balance trafia w ich potrzeby."
https://www.vogue.pl/a/oscary-2025-dziewczyna-z-igla-na-shortliscie-do-kategorii-najlepszy-film-miedzynarodowy,„Dziewczyna z igłą” na shortliście Oscarów 2025. Z kim konkuruje polsko-duńska koprodukcja?,"„Dziewczyna z igłą”, który zdobył uznanie na międzynarodowych festiwalach, trafił na oscarową shortlistę do nominacji w kategorii najlepszy film międzynarodowy. Z kim konkuruje polsko-duńska koprodukcja? Oprócz „Dziewczyny z igłą”, na krótką listę, która może doprowadzić do nominacji do Oscara, trafiły „Dzień i noc” z Brazylii, który porusza temat tożsamości i przetrwania w trudnych warunkach społecznych, oraz francuski „Emilia Pérez”, który opowiada o zmaganiach kobiety w patriarchalnym biznesie. Warto również zwrócić uwagę na film „Mowa wspólna” z Kanady, który bada relacje międzyludzkie. Wśród innych produkcji na shortliście do kategorii najlepszy film międzynarodowy znajdują się także „Vermiglio” z Włoch, który bada tematykę wojny, traumy i zmieniających się losów jednostek i rodzin, „Kneecap” z Irlandii, który łączy wątki społeczne z elementami sztuki ulicznej, oraz „Touch” z Islandii, który opowiada o podróży w poszukiwaniu miłości. Film „Dziewczyna z igłą” jest jednym z wielu, które w tym roku zdobyły uznanie międzynarodowej publiczności, a także ekspertów z branży filmowej. Ostateczna selekcja nominacji do Oscarów 2025 w kategorii najlepszy film międzynarodowy odbędzie się 17 stycznia 2024 roku, a ceremonia wręczenia nagród zaplanowana jest na 2 marca 2024 roku. Choć konkurencja jest wyjątkowo silna, „Dziewczyna z igłą” z pewnością zasługuje na uwagę ze względu na swoją głęboką tematykę i artystyczną jakość. ,,Dziewczyna z igłą” (oryg. ,,The Girl with a Needle"") w reżyserii Magnusa von Horna to film, który powstał w ramach koprodukcji polsko-duńsko-szweckiej. Opowiada on historię Caroline, młodej pracownicy fabryki w Kopenhadze tuż po I wojnie światowej. Po zajściu w ciążę traci pracę i zostaje sama. Z pomocą przychodzi jej Dagmar, charyzmatyczna właścicielka nielegalnej agencji adopcyjnej, pomagająca matkom oddać niechciane dzieci do nowych rodzin. Caroline, nie mając innej alternatywy, podejmuje pracę jako mamka, a między kobietami nawiązuje się więź. Jednak jej świat zostaje zniszczony, gdy odkrywa szokującą prawdę o Dagmar. Shortlista filmów w kategorii najlepszy film międzynarodowy:"
https://www.vogue.pl/a/swiat-uczuc-i-wyobrazni-wystawa-zdjec-zofii-rydet-w-muzeum-fotografii-w-krakowie,Dzięki krakowskiej wystawie wchodzimy do sekretnego świata fotografki Zofii Rydet,"Cykl „Świat uczuć i wyobraźni”Zofii Rydetskłada się z 17 serii, swoistych podrozdziałów (każdy z nich pod osobnym tytułem, jak „Narodziny”, „Oczekiwania”, „Zagrożenie”, „Obsesje” czy „Nadzieja”). Wystawę „Zofia Rydet. Świat uczuć i wyobraźni” można zobaczyć w Muzeum Fotografii w Krakowie do 4 maja 2025 roku. Krytycy zajmujący się sztuką Zofii Rydet piszą o tym cyklu,  „Świat uczuć i wyobraźni”, złożonym z 17 serii, swoistych podrozdziałów (każdy z nich pod osobnym tytułem, jak „Narodziny”, „Oczekiwania”, „Zagrożenie”, „Obsesje” czy „Nadzieja”) jak o nadrealistycznym i poetyckim, swoistej opozycji względem dokumentalnego „Zapisu socjologicznego”. I choć odczytywanie twórczości wprost przez pryzmat biografii artystów bywa ryzykowne, w niepokojących pejzażach pełnych symbolicznych motywów dopatrują się też odzwierciedlenia osobistych historii z pierwszej połowy życia Zofii, o której ona sama mówiła niechętnie lub wcale. O dzieciństwie, przedwojennych Kresach i wojennych przejściach – niewiele. O życiu prywatnym – praktycznie nic. Wiadomo tylko, że nie ma dzieci, nie założy rodziny, nie zwiąże się z nikim na stałe. Tylko zdjęcia, fotografia, praca, wszystko skupione wokół pracy, owładnięta potrzebą zrobienia jak najwięcej, bo – jak sama napisze już w 1964 roku, kiedy do starości jeszcze jej daleko – „wciąż pamiętam o tem, że jedyne, co człowiek ma, to czas, który go dzieli od śmierci, a ja mam go już bardzo mało i mi się spieszy”.  –Pierwsze fotomontaże powstały na wystawę „Fotografii subiektywnej” w 1968 roku w Krakowie. Były to prace z serii „Obsesje”. Później powstawały kolejne, również opatrzone nazwami. Z czasem artystka powzięła decyzję o stworzeniu całego cyklu, choć w archiwum nie ma świadectwa o tym, kiedy dokładnie do tego doszło– mówi Karol Hordziej, kurator wystawy „Świat uczuć i wyobraźni”. –Sam, ale wyłącznie intuicyjnie, też skłaniałbym się do interpretacji, że jest bardzo osobista i może zawierać różne zakodowane treści. „Świat uczuć i wyobraźni” nie miał dotąd szczęścia. Nawet niektórzy koledzy Rydet po fachu bagatelizowali jego znaczenie, sprowadzając go do kobiecej zabawy w wycinanki, kiczowatej fantazji, oderwanej od aktualnych trendów w fotografii. Nie doczekał się jako całość pełnego pokazu muzealnego w formie diaporamy, tylko trzech wystaw: w Galerii Fotografii w Świdnicy w 1985 roku, rok później w BWA w Lublinie i Zamościu. Album, który powstał na jego kanwie, ukazał się dopiero w 1979 roku pod zmienionym, zbanalizowanym tytułem: „Świat wyobraźni Zofii Rydet”, a wydawca arbitralnie zmniejszył liczbę rozdziałów do 15, pozmieniał nazwy i kolejność prac. –Zofia Rydet wybrała też wiersz Anny Kamieńskiej na otwarcie cyklu, ale w albumie wierszy Kamieńskiej nie ma. Zastąpiono je wierszem Haliny Poświatowskiej– mówi Karol Hordziej. Korzystałam z książek:„Świat wyobraźni Zofii Rydet” ze wstępem Urszuli Czartoryskiej, „Zapisy pamięci. Historie Zofii Rydet” Tomasza Ferenca, Karola Jóźwiaka i Andrzeja Różyckiego, „Zofia Rydet po latach (1978-2018)” pod red. Stefana Czyżewskiego i Mariusza Gołąba, „Ocalać. Zofia Rydet afotografia wernakularna” Jakuba Dziewita iAdama Pisarka i„Ludzie i rzeczy. Zapis socjologiczny Zofii Rydet” pod red. Krzysztofa Pijarskiego. Cały tekst przeczytasz w grudniowym wydaniu „Vogue Polska”.Zamów go już dziś z jedną z dwóch okładek do wyboru."
https://www.vogue.pl/a/nowa-seria-zegarkow-seawave-marki-atlantic-inspirowana-zywiolem-oceanu,Nowa kolekcja zegarków inspirowana żywiołem oceanu,"Zainspirowani potęgą oceanu zegarmistrzowie Atlantic, czerpiąc zarazem z historii cenionej szwajcarskiej marki, stworzyli elegancką linię Seawave. To wymarzony prezent świąteczny dla kolekcjonerów designerskich zegarków i nie tylko. Od zarania dziejów żywioły natury stanowią niewyczerpane źródło inspiracji. Cztery elementy po dziś dzień zajmują szczególne miejsce w świecie designu. Widać to dobrze w ognistej biżuterii z pokazów największych domów mody, ręcznie rzeźbionej ceramice w kolorach ziemi, a także ponadczasowych zegarkach o tarczach w kolorze szlachetnego indygo, będących hołdem złożonym bezkresnej potędze oceanu. Wybór żywiołu wody jako źródła inspiracji do stworzenia nowej serii czasomierzy Atlantic nie był przypadkowy. W końcu nazwa marki zobowiązuje. Linię Seawave tworzą cztery wyjątkowe zegarki w różnych wariantach kolorystycznych. Pierwszy z nich bezpośrednio nawiązuje do barwy wzburzonego oceanu. Jego tarczę wykonano ze stali szlachetnej w pięknym odcieniu indygo. Królewski granat idzie w parze ze srebrną kopertą i bransoletą, które powtarzają się w dwóch kolejnych modelach z serii. Ich tarcze są z kolei utrzymane w klasycznej czerni i szlachetnym szkarłacie. Czwarty, złoty, czasomierz Atlantic Seawave wpisuje się natomiast doskonale w sezonowe trendy. Wykończenie zegarków z „oceanicznej” serii nawiązuje do estetyki marki z lat 80. XX wieku. Widać to wyraźnie w bransolecie o płaskich ogniwach, które cieszyły się szczególną popularnością wśród projektów Atlantic z epoki disco. Połączenie estetyki retro z nowoczesnym sznytem nadaje zegarkom Seawave ponadczasowy charakter. Dzięki temu czasomierze szwajcarskiej marki równie dobrze sprawdzą się w komplecie z codziennymi stylizacjami, jak i z wieczorowymi kreacjami na specjalne okazje. W myśl hasła przewodniego kolekcji „Siła oceanu, precyzja w każdej chwili” doskonały design idzie w parze z funkcjonalnością i niezawodnością. Elegancka bransoleta została zaprojektowana tak, aby idealnie dopasowywała się do nadgarstka, zapewniając pełen komfort noszenia nawet całymi dniami. Minimalistyczne tarcze czasomierzy skrywają precyzyjne mechanizmy kwarcowe, zapewniające dokładność i niezawodność, które stały się wizytówką marki Atlantic. Podobnie jak wytrzymałość. Zegarki z linii Seawave chroni szkło szafirowe, szczególnie odporne na zarysowania i inne uszkodzenia. Dodatkowo nowe modele szwajcarskiej marki tradycyjnie zaprojektowano z myślą o nawet najbardziej wymagających użytkownikach. Stąd gwarantowana wodoszczelność czasomierza do 100 metrów, a także szereg dodatkowych funkcji, jak poręczny datownik. Święta zbliżają się wielkimi krokami, to zatem najlepszy moment na znalezienie idealnych prezentów dla ukochanych osób. Zegarki Atlantic Seawave docenią nie tylko prawdziwi koneserzy sztuki zegarmistrzowskiej, ale również miłośnicy estetyki minionych dekad oraz fanki eleganckich i minimalistycznych zarazem akcesoriów."
https://www.vogue.pl/a/najwieksze-metamorfozy-gwiazd-czyja-nowa-fryzura-zachwycila-w-2024-roku,"Fryzury gwiazd, które zachwyciły w 2024 roku. Oto ekstrawaganckie metamorfozy włosów","Rok 2024 we fryzurach gwiazd zdominowały krótkie cięcia. Zgodnie z przewidywaniami najpopularniejszą fryzurą 2024 roku byłbob odmieniany przez wszystkie przypadki– od klasycznegofrench bobaprzez nonszalanckimessy bobpo pełen glamouruhollywoodzki.Zachwycały grzywki, inspirowały manewry przedziałkiem, ale nie zabrakło też spektakularnych koloryzacji. Oto największe metamorfozy włosów mijającego roku. Choć jeszcze na początku 2024 rokuZendaya występowała w ciemnych włosach i grzywce w stylu Audrey Hepburn, szybko zaskoczyła nowym wizerunkiem. Już podczasMET Gali 2024 widzieliśmy jej pierwsze próby przejścia na blond, które – o czym wie każda szatynka podejmująca się tego wyzwania – muszą być stopniowe. W marcu aktorka promująca film„Challengers”pokazała sięw czystym odcieniu blond oraz skróconej długości włosów, które nadała jej urodzie szyku retro.Hollywoodzki bob stał się jaj znakiem rozpoznawczym na czerwonych dywanach, a lekkości fryzurze za każdym razem dodawały cieniowane iwywijane podczas stylizacji końcówki. Florence Pugh po zeszłorocznymbuzz cuciew 2024 roku pozwalała włosom swobodnie odrastać, w różny sposóbkorzystając z kolejnych etapówtego znienawidzonego przez wszystkie kobiety procesu. Najpierw nosiłaplatynowego mulletta, później messy boba z asymetrycznym przedziałkiem w odrobinę cieplejszej tonacji. Dziś ma fryzurę, za której lansowanie może być jej wdzięczna każda blondynka borykająca się z ciemnym odrostem. Ten, jeśli nie ma w sobie kontrastujących z resztą włosów (ciepłych lub chłodnych) pigmentów, można nosić nawet powyżej trzech centymetrów. Długie, proste pasma blond są dla Jennifer Lopez tak charakterystyczne jak złote kolczyki koła czyneutralny manicure. Nie dziwi więc sensacja, jaką wywołała, pojawiając się naparyskim fashion weeku w krótkich, prosto ściętych włosach zaczesanych do tyłu na żel. Zadziorności dodawały wywinięte na zewnątrz końcówki. Fani, którzy dopatrywali się w tej radykalnej zmianie podwójnego znaczenia, tym razem się nie pomylili. Zaledwie pół roku później świat obiegła elektryzująca wiadomośćo rozwodzie JLo z Benem Affleckiem. Czy gwiazdy czasem żałują swoich metamorfoz? Taki wniosek można było wyciągnąć na podstawie obserwacji Seleny Gomez w 2024 roku. Na samym jego początku pojawiła sięw modnym bobie, by zaledwie miesiąc później zaprezentować się publiczniez doczepionymi włosami (i grzywką w stylu Brigitte Bardot). Krótkie cięcie ostatecznie wygrało, a Selena Gomez pokochała je całą sobą. Dzięki temu nawet sceptycy przekonali się, że bob to jedna z najbardziej uniwersalnych fryzur, która nabiera zupełnie innego charakteru, gdy wystylizowana jest na lokówkę, a innego z użyciem prostownicy. Jeden z trudniejszych w utrzymaniu, ale także w noszeniu kolorów na głowie okazał się nie tak wielkim wyzwaniem dla Lady Gagi (czy kogoś ten fakt w ogóle dziwi?), która po długiej erze blond zdecydowała się wejść w nową, naznaczoną intensywną czerwienią. W jej przypadku odcień należy odczytywać dosłownie – to nie rudość ani burgund, tylko najprawdziwsza czerwień. To właśnie w tym kolorze widzieliśmy ją na wszystkich premierachfilmu „Joker: Folie à deux”. Gwiazda nie byłaby sobą, gdyby charakterystycznego koloru nie wypróbowała we wszystkich wersjach: zawadiackim mullecie, architektonicznym bobie czy klasycznych długich włosach z przedziałkiem po środku. Z czerwienią do twarzy okazało się być także Dua Lipie. Piosenkarka postawiła jednak na mniej ekscentryczny odcień czerwieni niż jej koleżanka po fachu, wybierając kolor wpadający w wiśniowe tony. Na TikToku koloryzacja artystki szybko została okrzyknięta trendem na cherry coke hair, czyli włosy w odcieniu wiśniowej coli. Idealny kolor na wakacje (a jakże, w stylubrat girl summer) i sezon festiwali. Podobnego zdania musiała być także Dua Lipa, bo w październiku powróciła do swojej naturalnej czerni. Rihanna przez cały rok bawiła się ze swoimi fanami w kotka i myszkę. Nie jest bowiem tajemnicą, że najwyższej jakości peruki traktuje w ten sam sposób co ubrania, dostosowując je do okazji i nastroju. W 2024 roku widzieliśmy ją zarówno w długich włosach blond z grzywką i przedziałkiem zaczesanym na bok, jak i misternej konstrukcji na głowie wykonanej na kruczoczarnych włosach. Rąbka tajemnicy w kwestii swoich naturalnych uchyliła w czerwcu, pojawiając się na premierze swoich nowych kosmetyków do włosów, które wypuściła pod logo Fenty Beauty. Króciutkie, tlenione na blond loki afro były hołdem dla jej barbadoskiego pochodzenia. Fani docenili ukłon w stronę dziedzictwa. Miley Cyrus podczas wystąpienia na gali Grammy 2024 zachwyciła nie tylko wykonaniem utworu „Flower”, za który zgarnęła złotą statuetkę, ale także fryzurą w rozmiarze XXL, przypominającą pełne objętości fryzury z lat 70. XX wieku. Trochę Barbarella, trochę Dolly Parton, trochę Raquel Welch, jak przyznał później fryzjer artystki, Bob Recine. Kto w 2024 roku nawija grube pasma na szerokie wałki albo wyciąga włosy na okrągłej szczotce w kierunku przeciwnym do twarzy, a potem wszystko utrwala sprayem teksturyzującym i elastycznym lakierem do włosów, robi to właśnie dzięki Miley Cyrus. Po trudnym 2023 roku kolejny był dla gwiazdy „Gry o tron” szansą na przekreślenie przeszłości i rozpoczęcie wszystkiego od nowa. We „wszystkim” znalazła się też fryzura, a dokładnie kolor włosów. Sophie Turner została blondynką, na zawsze żegnając się z wizerunkiem swojej serialowej bohaterki, której zawdzięcza popularność – Sansy Stark. Fanom serialu nie może być przykro – w długich, prostych włosach blond o miodowozłotym wykończeniu przypomina inną, równie silną bohaterkę. Rok 2024 bez wątpienia należał do Nicole Kidman, która powróciła na czerwony dywan za sprawą serialu Netflixa„Para idealna”oraz filmu„Babygirl”(polska premiera: 10 stycznia 2025 roku). I choć australijska aktorka wciąż jest blondynką, na uwagę zasługuje odcień włosów, który w czasach tak popularnej „walki o chłodne tony” (tonery, koloryzujące maski i płukanki) jest tak ciepły, że aż żółty. Jednak w zestawieniu z alabastrową cerą Kidman i charakterystycznymi rysami twarzy wyglądają one zadziwiająco retro. W 2024 rokuKristen Stewart sprawiła sobie francuską grzywkę, dzięki której może w sekundę zmienić swojego niegrzecznego mulleta w elegancką fryzurę. To świetny patent, gdy twoja praca raz na jakiś czas wymaga oficjalnego i bardziej ugrzecznionego looku, a ty masz naturę buntowniczki. Wystarczy klamerka do włosów – inny trend w kategorii włosów z 2024 roku. Na dowód, że 2024 rok naprawdę należał do krótkiego cięcia typu bob, nasze zestawienie zamyka inna gwiazda w tej właśnie fryzurze. Gigi Hadid na jego wersjęshortprzechodziła stopniowo – z long boba, którego miała jeszcze w 2023 roku. Nowe włosy w odcieniu jasnego blond nosi zawsze z przedziałkiem po środku, ale nie zawsze idealnie wystylizowane. Jej wersja boba to ta lekko potargana, jakby przed chwilą wstała z łóżka. To odpowiedź nowojorczanek z East Coast na surferskie fale kalifornijskich it-girls ze wschodniego wybrzeża Stanów Zjednoczonych."
https://www.vogue.pl/a/digitalsyndication-colin-king-radzi-jak-udekorowac-stolik-kawowy-by-stal-sie-centralnym-punktem-wnetrza,Stolik kawowy to centralny punkt we wnętrzu. Jak  go udekorować?,"Stolik kawowy można ozdobić książkami, rzeźbami, wazonami z kwiatami. Stylista wnętrz Colin King radzi, jak sprawić, by wyglądał dobrze i na zdjęciu, i na żywo. Prawidłowa aranżacja stolika kawowego wymaga zrozumienia teorii przestrzeni. Jeśli weźmiemy za mało przedmiotów, jego powierzchnia będzie wyglądała ubogo, a jeśli użyjemy ich zbyt wiele, będzie sprawiała wrażenie przeładowanej. Jak znaleźć złoty środek? Stylista wnętrz Colin King, który często współpracuje z „Architectural Digest”, a niedawno wydał w Rizzoli bestsellerową książkę „Arranging Things”, radzi, jak uczynić stolik kawowy centralnym punktem w mieszkaniu. –Misa, świecznik, gałązka – te obiekty mogą stać się czymś wyjątkowym, jeśli przemyśli się ich aranżację. Największą moc ma umiejscowienie przedmiotów –mówi King. Poniżej King dzieli się najważniejszymi wskazówkami, jak wybrać i zaaranżować wystrój stolika kawowego.– Nie istnieje na to jeden konkretny wzór, bo każdy stolik jest inny, ale pamiętajcie: najlepsze efekty osiąga się, gdy przygotowania spotykają się z improwizacją. Najpierw zdejmij wszystko ze stolika i przyjrzyj się poszczególnym przedmiotom. Lubię bawić się skalą, umieszczając na stoliku kawowym broszury i mniejsze książki. Tworzę stosiki składające się z dwóch lub trzech tomów. Niektóre stają się platformami czy też podnóżkami dla innych przedmiotów, dodając kompozycji warstw. Na wierzchu wolę trzymać proste okładki, bo ładnie eksponują inne obiekty. Poza tym, układanie okładek przodem do sofy czy foteli zachęca gości do przejrzenia ich. Wykorzystaj jeden lub dwa ze wspomnianych stosików jako bazę podtrzymującą przedmioty o określonej osobowości czy wiążące się ze wspomnieniami – ulubione miski, rzeźbę. Wystawianie na widok rzeczy, które chcesz oglądać na co dzień lub które przywołują jakieś wspomnienia, jest naprawdę ważne. Może to być ceramika zrobiona przez przyjaciół, antyki z odległych miejsc albo znalezione przez nas przedmioty. Wszystko, co odkryjesz w swoim domu lub na ulicy. Kamień może okazać się równie znaczący, co obiekt wykonany przez przyjaciela lub prezent, który od kogoś otrzymałem – nie ma tu określonej hierarchii. Na większych stolikach lubię tworzyć skupisko przedmiotów o kontrastujących teksturach, ale w podobnej palecie kolorystycznej i o różnej wysokości. Mogę ułożyć książki na jednym końcu stolika, a przedmioty na drugim. Żaden z eksponowanych obiektów nie został kupiony czy znaleziony w tym samym czasie, jednak odkrywanie podobieństw pomiędzy przedmiotami, jakie posiadamy, to element zabawy. Rusz na poszukiwania po własnych szufladach i szafkach. –Jako ostatni akcent lubię dodać jakiś naturalny element –mówi King o stoliku kawowym. Tutaj widoczny jest stolik kawowy z kwiatami oraz ułożonymi w stosy książkami. Jako ostatni akcent lubię dodać jakiś naturalny element. Ludziom często wydaje się, że musi to być duża kompozycja, ale czasami wystarczy pojedyncza łodyga. Pudełka, jak to od Marii Pergay, które mam na oku w Demisch Danant, świetnie sprawdzają się na stolikach kawowych, bo pozwalają na przechowywanie przedmiotów poza zasięgiem wzroku. Wielu ludzi używa tac, ale nie jestem miłośnikiem tego rozwiązania, ponieważ lubię raczej zakrywać rzeczy. Najgorzej, gdy wnętrze wydaje się przestylizowane. Znaczenie mają drobne odkrycia, delikatne interakcje  oraz te improwizowane, niepoukładane chwile, które stanowią najważniejszy element mojego szczęścia. Nauczyłem się ufać zdjęciom bardziej niż swoim własnym oczom, dlatego po wykonaniu zadania zawsze sięgam po telefon. Artykuł ukazał się oryginalnie na Vogue.com."
https://www.vogue.pl/a/sandra-drzymalska-opowiada-o-roli-simony-kossak-i-aktorskich-planach-na-2025-rok,Sandra Drzymalska: Musiałam nauczyć się odpuszczać,"Nie jestem osobą, która rozpycha się rękami i nogami, by znaleźć się w danym miejscu. Jeśli coś jest mi pisane, nadejdzie – mówiSandra Drzymalska, jedna z najciekawszych aktorek młodego pokolenia. Z odtwórczynią tytułowej roli wgłośnym filmie „Simona Kossak”rozmawiamy o wrażliwości, samotności i relacji z ciałem. Przygotowując się doroli Simony Kossak, przeczytałaś jej książkę „Serce i pazur. Opowieści o uczuciach zwierząt”. Czego się z niej nauczyłaś? Nauczyłam się wiele, ale największe wrażenie zrobiło na mnie to,z jaką czułością i wrażliwością Simona podchodziła do zwierząt. Przekładała też na nie mechanizmy ludzkie, ponieważ jesteśmy de facto do siebie bardzo podobni. Często umniejszamy zwierzęta, sprowadzając je do niższego, mniej znaczącego gatunku, a prawdą jest, że to często one działają w sposób dużo mądrzejszy od człowieka. Przede wszystkim nie wyrządzają sobie takich okrucieństw. Jeśli do tego dochodzi, zawsze jest to warunkowane instynktem przetrwania. Zwierzęta to trudni partnerzy filmowi? Praca z nimi na pewno uczy pokory i cierpliwości. Nic nie można zrobić na siłę, nie da się pewnych procesów przyspieszyć. Wszystkiemu trzeba dać czas i okazać pewną uważność. Trzeba być w tym bardzo elastycznym, bo nie da się wszystkiego odwzorować tak, jak jest zapisane w scenariuszu. Jeśli uda się osiągnąć 20 procent założeń, to już jest dużo. Rzeczywiście dość szybko nawiązałam kontakt ze zwierzętami. Na oswajanie z nimi produkcja przewidziała kilka dni – po to, by powoli zmniejszać dystans między nami i budować zaufanie. Nieoczekiwanie wydarzył się cud: nawet z najbardziej płochliwymi sarnami udało mi się zbudować relację już tego samego dnia. Do tego stopnia, że trudno było odegrać scenę, w której miałam je spłoszyć. Wydaje mi się, że nawiązałam z nimi pewną więź. Sporo nas łączy. Też jestem dość strachliwa i lękliwa, choć mam w sobie również duże pokłady odwagi. Jak to się przejawia? Boję się wielu rzeczy. Ten lęk drzemie we mnie od dziecka. Pracuję nad nim już bardzo długo, czasami bywa dokuczliwy, ale istnieją również jego pozytywne strony. Ten wewnętrzny lęk w jakiś sposób mnie chroni. Stanowi też część mnie, która paradoksalnie motywuje do działania i pracy nad sobą. Dzięki niemu mam w sobie także sporo odwagi. Jak więc z takimi cechami odnalazłaś się w branży filmowej? To przecież mocno konkurencyjny zawód. Ja tak nie uważam. I może właśnie dlatego jest mi trochę lżej. Oczywiście można spojrzeć na to w taki sposób, że aktorstwo to ciągła walka o rolę czy o to, by dostać się do szkoły aktorskiej, teatralnej. Ja do castingu podchodzę jak do spotkania, rozmowy, która ma wyłonić osobę najlepiej pasującą do danej postaci. To wszystko łączy się z wizją reżysera, produkcji. Zawsze rozumiałam, że wynik castingu to nie jest kwestia bycia gorszą czy słabszą, ale tego, że po prostu ktoś lepiej pasuje do danej roli. To bardzo świadome podejście. W teorii to oczywiście się zgadza, ale w praktyce może okazać się trudne do zrozumienia. Szczególnie jeśli mowa o młodych aktorach, którzy w tym zawodzie dopiero zaczynają. Miałaś takie poczucie od samego początku? Nie, ale czułam, że to zupełnie niezależne ode mnie. Z natury nie lubię niezdrowej rywalizacji i konfliktów. I jeśli ktoś stawia przede mną drugą osobę i mówi, że mamy ze sobą współzawodniczyć, momentalnie się wycofuję. Nie jestem osobą, która rozpycha się rękami i nogami, by znaleźć się w danym miejscu. Jeśli coś jest mi pisane, nadejdzie. Film „Simona Kossak” to także film o samotności wśród tłumu ludzi. Kossak paradoksalnie najmniej samotnie czuła się, gdy spędzała czas w naturze, w starej leśniczówce w Puszczy Białowieskiej. Jak ty postrzegasz samotność? Myślę, żesamotność może być zarówno dobra, jak i zła. To zależy od tego, w jakim momencie życia jesteśmy. Przez bardzo długi czas nie potrafiłam być sama, wychowałam się z dwoma młodszymi braćmi, w naszym domu zawsze dużo się działo, panował wieczny harmider. Mnóstwo bodźców. Samotność nie była więc dla mnie nigdy naturalnym stanem. Teraz, z biegiem czasu, coraz lepiej się w niej odnajduję. Często to właśnie w samotności rodzą się najbardziej kreatywne pomysły. Jesteśmy wtedy uważni na samych siebie, skupieni. Samotność wydaje się więc pozytywna, gdy jest naszym wyborem, gdy sami się na nią decydujemy. Trudniej jest, kiedy to los stawia nas w sytuacji kompletnego osamotnienia. „Simona Kossak” uczłowiecza pomnikową postać polskiej profesor. Mówię chociażby o scenach intymnych. Niektórym to się nie spodobało. „Szkoły na to nie pójdą” – słyszymy. Z perspektywy aktorki stawianie pomników byłoby szalenie nudne. Faktem jest, że większość ludzi kojarzy Simonę z okresu, gdy była już dojrzałą, doświadczoną kobietą. Mało kto kojarzy ją z czasów, gdy miała 20, 30 lat. A ja z Adrianem (Pankiem – przyp. red.), reżyserem filmu, zrobiliśmy duży research na ten temat. To naturalne, że na przestrzeni lat się zmieniamy, niektórzy diametralnie. We mnie też zachodzi obecnie ogromna zmiana. A Simona na początku naprawdę była dość nieśmiała, niewinna i dziecinna. Świadczą o tym chociażby warkocze, które nosiła. Potem, wraz z doświadczeniem, po ciężkiej walce z systemem, zahartowała się. Wspominałaś, że w tobie również zachodzi ogromna zmiana. Czy wiąże się z tym, że niedawno skończyłaś 30 lat? Myślę, że tak. To ciekawe, że liczba, która w zasadzie nie powinna mieć większego znaczenia, potrafi mieć na nas taki wpływ. Na przestrzeni ostatnich miesięcy czuję, że stałam się dużo wrażliwsza. W większym stopniu akceptuję też samą siebie. Odnoszę wrażenie, jakbym kształtowała się na nowo, co jest bardzo interesującym procesem. Mam też coraz większą pewność i przekonanie, że robienie czegoś wbrew sobie nie ma absolutnie żadnego sensu. Stałam się nie tylko bardziej czuła wobec siebie, lecz także uważniejsza na ludzi. Jestem w fazie spokoju. Wreszcie czuję się kobietą, a z kobiecością łączy się ogromna siła. To samo tyczy się ciała. Dużo przeszłam ze swoim ciałem, ale dopiero teraz zaczęłam zauważać, jakie ono jest. Co masz na myśli? Lata po dwudziestce dla kobiet to naprawdę bardzo trudny moment. Łatwo wchodzimy w schematy, które dyktują nam, jak powinnyśmy wyglądać. Musimy być lepsze, ładniejsze, mądrzejsze. Wciąż próbujemy dosięgnąć ideału, nieistniejącej perfekcji. Myślę, że okres nastoletni trwa o wiele dłużej, niż zwykło się przyjmować. Myślę, że kończy się w wieku 28, 29 lat. Dopiero po tym czasie przestajesz być wobec siebie taka surowa, a to, co ci wcześniej przeszkadzało, jak się okazuje, wyróżnia cię. Dotknęłaś tematu ciała. To ciekawe, szczególnie jeśli myślimy o zawodzie, którym się zajmujesz. Ze swoim ciałem masz przecież relację prywatną, ale też zawodową. To na nim pracujesz. Jak to oddzielić? I jak ta relacja wygląda, gdy musisz np. odgrywać sceny intymne? To interesujące, bo kiedy myślę o realizacji scen intymnych, potrafię się totalnie odciąć od swojego ciała. Zupełnie przestaję o nim myśleć. I miałam tak od samego początku. Nigdy nie doświadczyłam żadnych przekroczeń cielesnych. Od początku pracowałam z koordynatorkami intymności. Na planie ciało traktuję jak narzędzie, dlatego chyba tak łatwo jest mi złapać do niego dystans. Prywatnie musiałam bardzo długo pracować nad relacją z ciałem, ponieważ przez kilkanaście lat chorowałam nazaburzenie odżywiania. I dopiero niedawno zaczęłam traktować je inaczej. Zaczęłam dostrzegać, jak naprawdę wygląda, ponieważ wcześniej odbierałam je jak w krzywym zwierciadle, traktowałam jak śmietnik. Jest taka świetna książka – „Uzależnienie od doskonałości” Marion Woodman, która zaburzenia odżywania porównuje do alkoholizmu. I to rzeczywiście są bardzo podobne mechanizmy. Najważniejsza jest więc akceptacja. Trzeba to zaakceptować i przyznać przed samym sobą, że spotkała nas ta choroba, i dopiero wtedy można zacząć z nią walczyć. Zaburzenia odżywiania często łączą się z chęcią przejęcia kontroli w momencie, w którym zupełnie nie panujemy nad pewnymi kwestiami. U ciebie też tak było? U mnie była to raczej kwestia chęci przejęcia kontroli nad emocjami. W ten sposób próbowałam je regulować. Dzisiaj mam już inaczej. Teraz lubię nawet tę kontrolę oddać komuś innemu. Tego też musiałaś się nauczyć? Zdecydowanie. Także w pracy. Nie mam nad wszystkim kontroli. Mogę najlepiej zagrać swoją rolę, ale nie mogę wpłynąć na końcowy efekt filmu. Musiałam nauczyć się odpuszczać. Od aktorów oczekuje się wysokiej wrażliwości – ta pozwala przecież wczuć się w graną postać. Z drugiej strony show-biznes wymaga posiadania grubej skóry. Jak radzisz sobie z tą dychotomią? Najważniejsze to otaczać się odpowiednimi ludźmi. Rzeczywiście dużo lepiej odnajduję się na planie filmowym, to dla mnie naturalna przestrzeń. Gorzej radzę sobie z kwestiami promocyjnymi, w całym tym blichtrze, kiedy jestem sobą. Staram się więc siebie chronić. Pomaga mi w tym też moja agentka, która doskonale wszystkim kieruje. Nauczyłaś się już nie przepraszać tyle? Podobno miałaś z tym kłopot. Tak, chociaż nadal mam momenty, kiedy nadużywam tego słowa. Jestem bardzo wrażliwa i mam bujną wyobraźnię, więc czasem mała sprzeczka albo źle sformułowane słowo w mojej głowie urastają do niebotycznej rangi. Zaczynam się zastanawiać i analizować, czy przez przypadek nie sprawiłam komuś przykrości. Choć najczęściej okazuje się, że ta osoba już sto razy o tym wydarzeniu zapomniała. Na koniec: Jaka jest najlepsza rada, jaką usłyszałaś w życiu? Myślę, że ta, którą usłyszałam od mojego taty, gdy byłam małą dziewczynką. Powiedział mi, że najważniejsze jest, aby być dobrym człowiekiem i postępować tak, by niczego nie żałować. Ja nie żałuję. Zdjęcia: Zbigniew SzymańczykStylizacje: Olivia KijoMakijaż i włosy: Kasia OlkowskaScenografia: Zosia KozłowskaAsystent stylistki: Filip JaniakAsystent fotografa: Kacper KrólikowskiRetusz: Dorota Kaczmarek / Plamka Retouch"
https://www.vogue.pl/a/digitalsyndication-rozswietlacz-zamiast-podkladu-do-twarzy-jaki-efekt-daje,"Trik z rozświetlaczem, który pozwoli ci zrezygnować z podkładu","Efekt „zroszonej” skóry triumfalnie powraca w sezonie świąteczno-noworocznych imprez. O jej blask zadba oczywiście rozświetlacz, ale stosowany inaczej niż w tradycyjny sposób. W jaki? Zdradza ekspertka. – Przychodzę do was dziś, by powiedzieć, że nie potrzebujecie podkładu– mówi w swoim nagraniu na TikToku makijażystka Katie Jane Hughes. I dodaje:– Zamiast niego potrzebne są wam po prostu produkty odbijające światło.Hughes, znana z pełnych blasku, rozświetlonych looków, które stosuje zarówno u siebie, jak i na twarzach swojej gwiazdorskiej klienteli (m.in.Ashley Graham,Duy LipyiHailey Bieber) stosuje trik polegający na osiągnięciu efektu olśniewającej skóry dzięki jednemu kluczowemu produktowi. Oczywiście chodzi o rozświetlacz. Większość z nas go uwielbia, jednak ile używa go do czegoś więcej niż podkreślenia kości policzkowych i skroni? Zamiast nakładania tradycyjnego makijażu poprawiającego wygląd cery na całą skórę Hughes ogranicza się doaplikowania kremowego rozświetlacza, a dokładnie do „skoncentrowanego” produktu KJH Hyper Shine Lite Pigment (w odcieniu „lite gold”) na całą twarz. Dlaczego?– Zobaczysz, że potrzebujesz wtedy mniej produktów kryjących, ponieważ kosmetyki odbijające światło sprawiają, że odbija się ono również od niedoskonałości, przez co są mniej widoczne. Zmieniając podejście do makijażu, odkryjemy, że niektóre rodzaje skóry mogą ograniczyć się wyłącznie do stosowania rozświetlacza i cieszyć się blaskiem, który daje. Jeśli jednak, tak jak ja, wolisz odrobinę dodatkowego krycia, jeden trik pozwala na uzyskanie nieskazitelnego, choć niedostrzegalnego wykończenia w zaledwie kilka sekund. Weź swój ulubiony korektor – do świetnych, nowych produktów należą Studio Radiance 24Hr Luminous Lift Concealer markiMac Cosmeticsoraz Hyaluronic Serum Concealer By Terry – i „wgnieć” go w puchaty, gęsty pędzel do korektora.–To technika, którą nazywam „gruntowaniem pędzla”– wyjaśnia Hughes.– Chodzi o to, by bardzo szczodrze pokryć włosie produktem. Korektor powinien być niewidoczny na końcach włosia, bo to znak, że jest lepiej rozprowadzony, a to pozwala na uzyskanie równomiernego wykończenia, które sprawia wrażenie braku makijażu. –Powinnaś zauważać, jak skóra staje się coraz bardziej idealna– mówi Hughes, która ostatecznie wykańcza look drobnym transparentnym pudrem w centralnych rejonach twarzy. To niesamowita oszczędność czasu i prosty sposób na osiągnięcie„zroszonej” skóry,idealnej na sezon imprez świątecznych. Dziękujemy Hughes za kolejny już sprytny makijażowy trik. Artykuł ukazał się oryginalnie na Vogue.co.uk."
https://www.vogue.pl/a/premiera-kolekcji-gosi-baczynskiej-dla-ceramiki-paradyz,Świąteczna premiera kolekcji Ceramiki Paradyż by Gosia Baczyńska,"Najnowsza kolekcja Ceramiki Paradyż zaprojektowana przez Gosię Baczyńską została zaprezentowana 17 grudnia w warszawskim BOZZA Concept N’Design. Polska projektantka po raz kolejny udowodniła, że moda i design wnętrz mogą przenikać się w niezwykle inspirujący sposób. Efektem kolejnej współpracy Ceramiki Paradyż z projektantką Gosią Baczyńską jest kolekcja nawiązująca do bogactwa natury, w której szlachetność skał łączy się z ciepłem drewna. Premiera kreacji odbyła się podczas świątecznego koktajlu w showroomie BOZZA Concept N’Design. Nawiązujące do naturalnego marmuru wielkoformatowe slaby oraz forniry o unikalnym wzornictwie inspirowanym estetyką lat 60. i 70., doskonale korespondowały z najnowszymi projektami Gosi Baczyńskiej. Przyglądając się kolekcji, można odnieść wrażenie, że projektantka czerpała inspiracje z bogactwa ziemi, a sama linia ma skłaniać do refleksji nad otoczeniem i materią. Wieczór poprowadziła Dorota Gardias, która zapraszała zgromadzonych do odkrywania detali kolekcji. Wśród gości znaleźli się przedstawiciele świata mediów i kultury oraz przyjaciele marki, jak Joanna Racewicz, Marta Dąbrowska i Robert Czerwik. Wydarzenie utrzymane było w świątecznej atmosferze, a w tle rozbrzmiewał gwar rozmów o sztuce, designie oraz wspólnej pasji do piękna i innowacji. Kolekcja, która trafi do sprzedaży w drugim kwartale 2025 roku, to dowód na to, że sztuka, przyroda i luksus mogą współistnieć w harmonii. To propozycja, która z pewnością zainspiruje zarówno projektantów wnętrz, jak i wielbicieli nowoczesnego podejścia do mody."
https://www.vogue.pl/a/agata-tuszynska-o-prezentach-na-swieta-i-bez-okazji,"Agata Tuszyńska: Podzielmy się, czyli rzecz o prezentach","Obdarowujemy się, odkąd istnieje ludzkość. Prezent to wyraz troski, myśli o kimś drugim. Jakie upominki najbardziej ucieszą bliskich w 2024 roku? „Co masz dla mnie?” – witały mnie latami dzieci moich przyjaciół, a teraz ich wnuki. Rosły i rosną pokolenia, dla których grudzień jest ulubioną porą konsumpcyjnej manii. To one są adresatami poradników o prezentach „dla tych, którzy mają wszystko”. Przerażają mnie. Podobnie jak tłumy kłębiące się w galeriach handlowych w natrętnym tańcu wszechwładnego kupowania. W grudniu omijam sklepy, co wymaga pewnej pomysłowości i nie w pełni się udaje. Ale odczuwam silny bunt wobec łakomego zaspokajania nieznanego mi instynktu wszechposiadania. Pamiętam czasy, nie tak znowu odległe, kiedy w prezencie dostawało się paczkę dobrej kawy lub mydełko Fa z Pewexu. Butelka dobrej whisky lub perfumy Chanel N°5 były szczytem luksusu. Nie wspominam o jeansach, by nie popaść w dziecinno-kombatanckie mazgajstwo. W szarej Polsce lat 60. i 70. każdy rekwizyt z zachodniego świata miał specjalny, niemal zakazany smak i przyjmowany był ze szczególnym nabożeństwem. Wtedy też pod choinkę ofiarowywano rzeczy praktyczne. Potrzebne, jak nowe skarpetki lub zastawa stołowa z Włocławka. Jedwabna apaszka lub krawat należały do ekstrawagancji, podobnie jak buty na szpilkach lub płaszcz ortalionowy. Na każda okazję dobre były książki, szczególnie cenione w moim domu. Kiedyś Mikołaj, którego zresztą nigdy nie widziałam, bo zawsze był bardzo zajęty i zostawiał prezenty na wycieraczce, przyniósł mi łyżwy, białe, figurowe. To było coś. Urozmaicenie stanowiły gra edukacyjna „Mózg elektronowy” albo planszowa „Grzybobranie”. Ale już piórnik, globus czy flamastry kupowało się w końcu lata, jako zapowiedź kolejnego roku szkolnego. Nie marzyłam o tym, co chciałabym mieć. Marzyłam o podróżach i przygodach. Z biżuterii interesował mnie długo niebieski koralik spełniający najdziwniejsze marzenia. O lataniu, przenikaniu pod skórę domów i czytaniu cudzych myśli. Prezent to wyraz troski, myśli o kimś drugim. Odkąd istnieje ludzkość, obdarowywano się drobiazgami z kości słoniowej, kamienia, muszli, piór. Noszono je jako ozdoby, naszyjniki, bransoletki, talizmany. Egipcjanie dawali prezenty jako ofiary dla swoich bogów, Grecy – dary w zamian za boską ochronę. Ofiarowywano jedzenie, będące symbolem bogactwa, i kwiaty, stanowiące język miłości. Wiek XVIII przyniósł prezenty praktyczne, inne dla mężczyzn, inne dla kobiet. Kolejne stulecia rozpalały chęci, które marketing końca XX wieku i później rozpalił do białości. Lub absurdu. Rozmawiamy z przyjaciółkami o prezentach. Jesteśmy zgodne, że w dzisiejszym świecie nie mają już takiego sensu i znaczenia. A może tylko w naszym życiu, które wydaje się zaspokojone w sferze rzeczy i nie tylko. Mamy marzenia, ale tych nie da się kupić. E., kochająca muzykę, ofiarowuje rodzinie bilety na „Dziadka do orzechów” lub inne muzyczne doznania. Świadoma, że uszczęśliwia bardziej siebie, własny gust i potrzebę rodzinnych więzi niż dzieci i wnuki. Wiele czasu i myśli poświęca tym dowodom miłości. Czy zostają odebrane tak, jak by chciała? Czy prezent ma zaspokoić obdarowanego czy ofiarodawcę? Jak ma trafić we wzajemne potrzeby i kogo ucieszyć? Dobrze, gdyby mógł towarzyszyć w codzienności i przypominać o wzajemnych więzach. B. podaruje w tym roku bliskim koperty, by wybrali to, co sprawi im przyjemność. Czy jesteśmy w stanie przewidzieć, co to będzie? Może „doświadczenia cyfrowe” – subskrypcja muzyki lub strumieniowe przesyłanie wideo, którego ofiarodawczyni już nie rozumie. Albo sesja fotograficzna lub weekendowy wypad w nieznane. Duch czasu podpowiada dzielenie się doświadczeniami lub przeżyciami zamiast przynoszenia rzeczy. Bliskim, mojej wielkiej rodzinie przyjaciół, chciałabym dać to, co wypełnia mój świat – czyli słowa, książki, które pozwolą im wejść w rzeczywistość zwielokrotnioną, śledzić moje myśli i razem frunąć. Bilet do teatru, do którego pójdziemy razem. Albo na koncert, wspólny znowu, bo to, co razem, jest najważniejsze. Podróż dla najbardziej wtajemniczonych, także podróż niespodzianka. Dla pasjonatów przeszłości i badaczy codzienności dawnej szukam rekwizytów w antykwariatach i na internetowych forach. Lubię polowania na pchlich targach na artdecowskie lampy, kałamarze czy naczynia. Uzupełniam kolekcje szklanych kul, przycisków do papieru, figurek jamników z porcelany i pojemników na perfumy. Zbieram je z myślą o innych i z rozpaczą, że kiedyś zostaną potraktowane jako rzeczy zbędne. Miotam się między fascynacją rzemiosłem lat 30. a bezsensem gromadzenia kolejnych przedmiotów. Pamiętam, jaką wartość miały prezenty zrobione przez nas samych, dzieci – korale z kaszy, broszki z papier mâché, jakieś naczynia z gliny i laurki. Na Dzień Mamy lub Dzień Babci, na inne okazje. Liczyły się czas i myśli poświęcone ważnej osobie, tej, którą chcieliśmy obdarować. Dzisiaj przypominam to sobie na moich warsztatach z ceramiki, wierząc, że nie mam nic cenniejszego do ofiarowania niż wytwory moich rąk i myśli. Misy, miseczki, talerze, domy z gliny szkliwione z uwagą i miłością… Rozpakowywanie dziesiątków kolorowych prezentów pod ustrojoną po pachy choinką onieśmiela mnie i powoduje coś w rodzaju zawstydzenia. Czy naprawdę potrzebujemy kolejnego modelu, gadżetu, zabawki… Po chwili ekscytacji zostają rzucone w kąt, natychmiast wywołując poczucie niedosytu. Mam wrażenie, że przepych powoduje niegasnące nienasycenie. Bo można by jeszcze i jeszcze. I znowu. Wieki temu dary były znakiem dobroczynności, a obdarowywanie praktyką duchową. Pogański zwyczaj dawania prezentów ugruntowało chrześcijaństwo, dary Trzech Króli składane Jezusowi. Ważny był biskup Mikołaj z Miry, patron „daru człowieka dla człowieka”, który w IV wieku bezinteresownie dzielił się dobrem z potrzebującymi. Święty Mikołaj z mitrą i pastorałem trzymający w rękach trzy złote kule. Przywoływany przez Dantego jako przykład „miłego Bogu korzystania z bogactw”. Nieprzyzwoite wydają mi się galopujące po sklepach tłumy. Nieprzyzwoite wobec nieszczęść, jakie dzieją się tuż obok, na tym samym świecie. Po raz kolejny mam ochotę unieważnić święta. Zamiast głośnej celebry zachęcić do pomagania. Do dzielenia się, do dawania. Nie wiem, czy to pomoże, czy uspokoi sumienie. Jak je uciszyć, jak nie przywoływać obrazów z ukraińskiego frontu, z polsko-białoruskiej granicy, z lasów, gdzie coraz chłodniej, z piwnic, gdzie chowają się dzieci. Wiem, to „magiczny czas świąt” i należy pozwolić sobie na wspólność przy stole. Ale co z samotnością? Co z tymi, którzy nie mają do kogo otworzyć ust? Co z osieroconymi, z pozbawionymi domów, z tymi, którzy nie mają nadziei? Wolę choinki w naturze. Wolę niewidzialne prezenty. Czas, jaki możemy sobie poświęcić. Bliskość. Wspólny spacer. Wspólna przygoda. Przeżycie. One ocaleją na śmietniku rzeczy. Pomogą w budowaniu więzi. Ochronią, choćby przez chwilę, przed samotnością. Agata Tuszyńska – pisarka, poetka, reportażystka. Autorka biografii Isaaca Bashevisa Singera, Ireny Krzywickiej oraz Wiery Gran, a także osobistych „Rodzinnej historii lęku” i „Ćwiczeń z utraty”. W ostatnich latach wydała m.in.: „Oskarżona: Wiera Gran” (2010), „Narzeczona Schulza” (2015), „Jamnikarium” (2016), „Bagaż osobisty. Po Marcu” (2018), „Mama zawsze wraca” (2020) – przeniesioną na scenę Muzeum POLIN, oraz „Ćwiczenia z utraty. Po 15 latach” (2021). W 2022 roku miały premierę jej „Żongler. Romain Gary” oraz tomik wierszy „Niesny”. W kwietniu 2023 roku, przy okazji 80. rocznicy wybuchu powstania w getcie warszawskim, nakładem wydawnictwa Osnova ukazała się „Czarna torebka”. – Bohaterką wszystkich moich książek jest PAMIĘĆ. Znikające światy i odchodzący ludzie. Zapisuję, żeby to wszystko nie przestało istnieć. Wierzę w ocalającą moc słowa – mówi Agata Tuszyńska, laureatka Nagrody Polskiego PEN Clubu im. Pruszyńskich za wybitne osiągnięcia w dziedzinie reportażu i literatury faktu. W 2015 roku została uhonorowana srebrnym medalemZasłużony Kulturze Gloria Artisi francuskim Orderem Literatury i Sztuki. Jej książki przetłumaczono na kilkanaście języków. Od marca 2022 roku jest felietonistką Vogue.pl."
https://www.vogue.pl/a/justyna-kopinska-o-wykorzystywaniu-dzieci-malych-dziewczynkach-wydawanych-za-maz-i-ochronie-dziecinstwa,Justyna Kopińska: W jaki sposób chronić dzieci przed nadużyciami?,"Justyna Kopińska w cotygodniowym felietonie apeluje o ochronę dzieciństwa. Dzieci w wielu krajach są wydawane za mąż, porywane, wykorzystywane. Jak temu skutecznie przeciwdziałać? W mediach pojawiają się kolejne analizy terapeutów dotyczące kluczowych zmian społecznych. Mówi się o tym, jak dzieciństwo, wypełnione opieką nad mało odpowiedzialnymi rodzicami, przekłada się na niechęć do spełniania roli rodzica w przyszłości. Psychologowie apelują o to, by nie wykorzystywać dzieci do rozwiązywania spraw dorosłych oraz nie angażować ich w rodzinne rozrachunki. Obserwując te tendencje, widzę jednocześnie, jak wiele krajów dąży do zmniejszenia wieku zawarcia związków małżeńskich. W wielu krajach dziesięcio-, jedenastoletnie dzieci zawierają związki małżeńskie. Irak rozważa obniżenie wieku gotowości do małżeństwa dziewczynek do dziewięciu lat. Kiedy aktywiści mówią o wykorzystywaniu seksualnym, pada argument, że zgody udziela ojciec. Jeśli myślicie, że to inna kultura, zastanówmy się nad argumentami używanymi w krajach europejskich.Ostatnio opisywałam sprawę sądową Gisèle Pelicot. Mąż Pelicot odurzał żonę, a następnie zapraszał znajomych mężczyzn, by ją gwałcili. Wśród kilkudziesięciu oskarżonych są strażak, radny, pielęgniarz student. Niektórzy to sąsiedzi Pelicot. Francuzi nie rozumieją, że dokonali gwałtu. Tłumaczą, że zgody na stosunek udzielał mąż. Uznali, że zgoda mężczyzny jest wystarczająca, w szerszym kontekście zgoda prawna lub polityczna. Zbyt mało mówi się o setkach tysięcy ukraińskich dzieci wywożonych do Rosji. Są porywane w celu reedukacji, adopcji lub szkoleń militarnych. Wielu czytelników raportu śledczych Yale Humanitarian Research Lab zwraca uwagę, że przypomina todziałania Kościoła wobec rdzennych mieszkańców Kanady. W tej sprawie rosyjskie władze przedstawiają obywatelom wizje dobroczyńców dbających o dzieci pokonanych. Chcą wychować je „wśród ludzi honoru”. Politycy na całym świecie mówią o przestępstwach na dzieciach w przeszłości. Przepraszają i składają hołd. Nadal w niewielkim stopniu dotyka się tematu przestępstw na najmłodszych tu i teraz. W reportażach dotyczących wykorzystywania seksualnego dzieci zawsze używałam słowa „gwałt”, bo żadne dziecko nie jest na tyle świadome, by udzielić zgody na życie seksualne. Świadoma nie była też pani Pelicot i zgoda męża nie może odgrywać najmniejszej nawet roli w kwestii ukarania sprawców. Podobnie powinno się karać wszystkich decydujących o ślubie z dziewięcioletnią dziewczynką. –Nigdy nie przyszło mi do głowy, by zajmować się moją mamą. Miała pasje, grała w brydża, pracowała. Jako mała dziewczynka obserwowałam sprawczą, zaradną, doskonale zorganizowaną matkę– mówiła mi drEwa Woydyłło w podcaście „O milimetr do przodu”. Wielu słuchaczy przesyła wiadomości, że z całej wypowiedzi Woydyłło w mojej audycji biją spokój i poczucie szczęścia. Może dlatego, że dano jej czas bezpiecznie dorosnąć. * Rozmowy o kondycji społecznej w podcaście „O milimetr do przodu”:​ * Justyna Kopińska to nagradzana dziennikarka i reporterka. Ukończyła socjologię na Uniwersytecie Jagiellońskim w Krakowie. Doświadczenie zawodowe zdobywała w Stanach Zjednoczonych i Afryce Wschodniej. Autorka sześciu książek, m.in. „Czy Bóg wybaczy siostrze Bernadetcie”, „Polska odwraca oczy”, „Lekarstwo dla duszy”. Twórczość przyniosła jej wiele nagród – jako pierwsza Polka została uhonorowana europejską nagrodą European Press Prize w kategorii Distinguished Writing Award. Zdobyła m.in. Nagrodę PAP im. Ryszarda Kapuścińskiego, Grand Press, Nagrodę Newsweeka im. Teresy Torańskiej i Wyróżnienie Radia ZET im. Andrzeja Woyciechowskiego. Dwukrotna laureatka Mediatorów w kategorii Reformator. Otrzymała ustanowione przez prezydenta odznaczenie Infantis Dignitatis Defensori za zasługi dla ochrony dzieci w instytucjach zamkniętych. Prowadzi podcast „O milimetr do przodu” o drogach do holistycznej poprawy życia. Od 2023 roku jest członkinią jury Nagrody „Newsweeka” im. Teresy Torańskiej."
https://www.vogue.pl/a/digitalsyndication-bezowy-sweter-damski-bezowy-golf-damski-albo-bezowy-kardigan-zima-2025-ma-odcien-caffe-latte,Ponadczasowy beżowy sweter w odcieniu caffè latte to nasz ulubiony model na zimę,"Klasyczne beżowe swetry zimą 2025 roku przyjmują barwę caffè latte. Idealne beżowe swetry pasują i na randkę, i do pracy. Oto 15 najmodniejszych modeli, a wśród nich długi beżowy sweter,golfikardigan. Brązi beż to najmodniejsze kolory zimy 2025 roku. Z ich połączenia powstaje ciepły, elegancki i wyrafinowany odcień caffè latte. A post shared by Livia Auer (@livia_auer) Trend, który w ostatnich tygodniach podbijał media społecznościowe, pojawił się na pokazach kolekcji na sezon jesień-zima 2024. MarkaFendi pokazała nam, jak sweter w odcieniu kawy z mlekiem uzupełnia szykowny strój na dzień. U Marni widzieliśmy model ze szczotkowanego moheru z bardzo krótką spódniczką do kompletu – idealny look na wieczór. A post shared by Tine Van Cauwenberghe (@tinvcb) Jeśli szukasz swetra w odcieniu kawy z mlekiem, wybraliśmy dla ciebie modne modele pasujące na każdą okazję: od klasycznego swetra z okrągłym dekoltem po sweter z golfem, nie zapominając o modnych fasonach, takich jak kardigan i sweter z kołnierzykiem polo. Prosty i jednocześnie nieprzewidywalny sweter z okrągłym dekoltem to idealny wybór nawet dla największych minimalistek. Każdy model będzie dobry: prosty lub warkoczowy, krótki lub oversize'owy. Jeśli chodzi o materiały, w tym sezonie zdecydowanie króluje szczotkowany moher. Sweter z golfem to idealny wybór, jeśli szukasz czegoś prostego, a jednocześnie efektownego do noszenia zarówno na co dzień, w połączeniu z eleganckimi spodniami lub klasycznymi jeansami, jak i na wieczorowe wyjścia, z dopasowaną spódnicą lub na satynową sukienkę. Kardigan to „babciny” trend na sezon jesień-zima 2024, który nawiązuje do quiet luxury. Można go łączyć ze wszystkim, bawiąc się stylizacjami. Sweter polo z kołnierzykiem w szpic i guzikami z przodu to jeden z najbardziej zauważalnych trendów na sezon jesień-zima 2024. To idealny wybór, jeśli szukasz swetra do noszenia w zimne dni.Styl preppy podoba się wszystkim. Artykuł ukazał się oryginalnie na Vogue.it."
https://www.vogue.pl/a/aktorka-renate-reinsve-gwiazda-najgorszego-czlowieka-na-swiecie-podbija-swiatowe-kino,Od „Najgorszego człowieka na świecie” do najlepszej aktorki. Kim jest Renate Reinsve?,"Po „Najgorszym człowieku na świecie” stała się głosem pokolenia milenialek niestrudzenie poszukujących prawdziwej miłości.Norweską aktorkę Renate Reinsveoglądamy w „Armandzie”, który znalazł się na oscarowej shortliście,w horrorze „Nieumarli”i w amerykańskim serialu „Uznany za niewinnego”, a wkrótce także w nowej produkcji jej ulubionego reżysera, Joachima Triera. Elisabeth parkuje z piskiem opon. Przed wyjściem z samochodu zdejmuje ogromne kolczyki, element teatralnego kostiumu. W tak ekstrawaganckiej biżuterii nawet aktorce nie wypada pokazać się w placówce syna. W strugach deszczu, jak w sennym koszmarze, gmach góruje nad matką. W „Armandzie” szkoła pełni funkcję heterotopii. Termin ukuty przez Michela Foucaulta opisuje przestrzenie inne, niepokojące, transformujące. Usytuowane na granicy światów albo poza nim, działają wedle odrębnych reguł. Hermetyczne, opresyjne i zawłaszczające stanowią zaprzeczenie utopii. W tym szkoła przypomina szpital, kościół czy dom spokojnej starości. Elisabeth wzdryga się na myśl o stawieniu czoła instytucji. Wzdrygam się i ja, przypominając sobie własne doświadczenia z dzieciństwa, i wzdryga się Renate Reinsve, która w filmie wcieliła się w mamę siedmioletniego chłopca oskarżonego o przemoc seksualną wobec kolegi. – Byłam dzieckiem bojaźliwym. Bałam się szkoły. Doskonale pamiętam ten moment, gdy zrozumiałam, że nie do końca tam pasuję. Miałam dziewięć lat, siedziałam potulnie w ławce, nauczyciel uciszał klasę. Nie wiedziałam jeszcze dokładnie, czym może być kreatywność, ale miałam przekonanie, że to, co dzieje się w klasie, niszczy jakoś mój potencjał. Dziś uważam, że tylko 10 proc. umiejętności, które tam nabywamy, dotyczy nauki. Reszta to szkoła życia– wspomina aktorka.W „Armandzie” reżyser pokazuje współczesne „polowanie na czarownice”– szukanie dziecka winnego przekroczenia i odpowiedzialnego za to rodzica.– Dla Elisabeth syn jest całym światem. Kocha go ponad wszystko. I pragnie chronić. Nie słucha opinii innych na jego temat. Przy życiu trzyma ją tylko relacja z dzieckiem– tłumaczy Renate Reinsve. Reżyser, Halfdan Ullmann Tøndel, wnuk Liv Ullmann i Ingmara Bergmana, pracował kiedyś jako nauczyciel. Widział, do jakiej rangi urastały konflikty między dziećmi.– Wystarczy strzępek informacji, by wyobraźnia zaczęła pracować –mówi aktorka. „Armand” to thriller psychologiczny – widz nie wie, komu zaufać. Do końca pozostaje ambiwalentny w ocenie. W Polsce „Armand” przypomina o podsycanym przez prawicę oburzeniu na Barnevernet (norweski urząd ochrony praw dziecka, przyp. red.), który odbiera polskim rodzinom dzieci po donosach lokalnej społeczności.– Mam przybraną siostrę, której mama jest Polką. Wiem, że nie było im łatwo w Norwegii mierzyć się ze stereotypami na temat Polaków –mówi Renate. Wciąż analizuje swoją relację z rodzinnym krajem.– U nas „system” rzeczywiście wydaje się przerośnięty. Biurokracji jest często więcej niż człowieka. Badania dowodzą, że Norwegowie są jednym z najbardziej konformistycznych narodów świata obok Korei Południowej, Malezji, Indii. Jest wiele miejsc, gdzie czuję się bardziej… wolna niż w Norwegii, ale i tak odczuwam potrzebę, by tu wracać – to przecież mój dom– dodaje Renate. Cały tekst przeczytasz w grudniowym wydaniu „Vogue Polska”.Zamów go już dziś z jedną z dwóch okładek do wyboru."
https://www.vogue.pl/a/apartament-w-stylu-lat-50-w-mediolanie-zachwyca-barwami-inspirowanymi-estetyka-wesa-andersona,W apartamencie w stylu lat 50. w Mediolanie w marmury wpleciono wspomnienia,"Zachwycający mediolański apartament Christiana Frascaro i Francesca Cristiano, urządzony w stylu lat 50. z nowoczesnymi akcentami – i kilkoma niespodziankami – mieści się w budynku z lat 30. ubiegłego wieku. W nowym mieszkaniu Christiana Frascaro i Francesca Cristianow Mediolanieotula nas zapach Ernesto Cire Trudon z akordami skóry, tytoniu i ciemnego rumu, z wnętrza dobiega melodia bossa novy. Lampy vintage oświetlają posadzkę z marmuru i onyksu, tworząc kuszącą atmosferę dawnego buduaru w Szanghaju. Christian i Francesco, związani zawodowo z modą, ze stylizacją i projektowaniem, są całkiem dobrzy w tworzeniu niezapomnianych obrazów, ale twierdzą, że są również doskonałymi gospodarzami lubiącymi rozpieszczać swoich gości, serwując im do późnych godzin nocnych smakowite przekąski i koktajle. Żaden szczegół nie jest zbyt trywialny dla tej nierozłącznej pary, która poznała się nieco ponad dziesięć lat temu we włoskiej stolicy dizajnu, będącej obecnie ich przybranym domem.– Mimo że różnimy się od siebie, od początku byliśmy bardzo zgodni w tym, co chcemy jeść, co mamy ochotę robić, aż po to mieszkanie, które urządziliśmy bez pomocy architekta czy projektanta wnętrz– mówi Christian pochodzący z Apulii.– Stworzyliśmy już jedno piękne mieszkanie, nasze pierwsze, ale było ono znacznie mniejsze– dodaje Francesco, który jest neapolitańczykiem.– Wyzwaniem było zrobienie tego po raz drugi, na większą skalę. Chcieliśmy udowodnić, że sukces tamtego projektu nie był przypadkowy. W dniu, w którym obejrzeli mieszkanie po raz pierwszy – usytuowane w budynku z lat 30., zaprojektowanym przez Giuseppe Martinenghiego, z widokiem na Stazione Centrale – Christian naszkicował w szczegółach, jak miałoby wyglądać, w tym patchworkowy wzór podłogi inspirowany otoczeniem i Gio Pontim, mistrzem nowoczesnego włoskiego dizajnu. –Korytarz jest łącznikiem, o którym zbyt często się zapomina, więc postanowiliśmy nadać mu to, co nazywamy efektem „wow”– mówi Christian i relacjonuje niezliczone godziny spędzone z dostawcą marmuru, podczas których próbowali dopasować odpowiednie kształty i kolory. Wyrafinowane lampy Sergia Mazzy z połowy wieku, jedne z wielu starannie dobranych w całym mieszkaniu przedmiotów, subtelnie oświetlają ciemną ścianę w kolorze czekolady, w tym samym co sufit salonu widoczny przez poszerzony korytarz. Paleta barw jest ukłonem w stronęestetyki filmowej Wesa Andersona, a kształty nawiązują do twórczości ekscentrycznego włoskiego architekta ubiegłego wieku, Carla Mollino. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/bez-last-christmas-nie-ma-swiat-jak-powstawal-swiateczny-przeboj-wham,Bez „Last Christmas” Wham! nie ma świąt. Jak powstawał świąteczny hit?,"Kamera płynnie przesuwa się po ośnieżonych alpejskich szczytach, w tle słychać energetyczną muzykę i charakterystyczną wokalizację. Po chwili z samochodu wyskakuje uśmiechnięty George Michael w blond zaczesie na księżną Dianę. Śpiewa: „Last Christmas I gave you my heart…”. My już wiemy – rozpoczął się okres Bożego Narodzenia. Trudno uwierzyć, że utwórzespołu Wham!zwiastuje święta już od 40 lat. Jak bywa z wieloma największymi hitami, również „Last Christmas” powstało przez przypadek. W 1983 rokuGeorge Michaelzaprosił kumpla z zespołu, Andrew Ridgeley’a, do swojego rodzinnego domu w Radlett, wiosce w Hertfordshire. Po obiedzie niezauważony zamknął się w pokoju, gdzie za dzieciaka, wraz z Andrew, nagrywali parodie ulubionych programów radiowych i śpiewali ówczesne przeboje. Po powrocie do salonu George wyglądał, jakby właśnie wygrał w totka. Możemy sobie wyobrazić ledwie dwudziestoletniego piosenkarza wymachującego kartką, na której kolejne słowa układają się we wpadające w ucho frazy. „Once bitten and twice shy,I keep my distance, but you still catch my eye…”, mógł radośnie intonować. Gdy Ridgeley usłyszał całą piosenkę, wiedział, że właśnie doświadczył czegoś niesamowitego. Lata później w wywiadzie wspominał: –George dokonał muzycznego cudu, bo uchwycił istotę świąt Bożego Narodzenia w jednym utworze. Dodanie tekstu opowiadającego historię zdradzonej miłości okazało się mistrzowskim posunięciem, które – jak to często bywało w jego twórczości – poruszyło serca słuchaczy. – Zanim jednak do tego doszło, „Last Christmas” musiało zostać wypuszczone w świat. Nawet jeśli świąteczny utwór rokrocznie będzie przynosił tantiemy twórcom, może okazać się dla nich artystycznym strzałem w kolano. Gdy w muzycznym środowisku Wielkiej Brytanii rozeszło się, że panowie z Wham! planują dołączyć do grona muzyków i muzyczek śpiewem celebrujących Gwiazdkę, zawrzało. Pomysł nagrania „Last Christmas” był nazywany skokiem na kasę, a Michaela i Ridgeleya brano za „próżnych łowców popularności”. Czy zespół przejął się opinią innych? Nie wiadomo. Natomiast ze wspomnień wyłania się George, który z luzaka nagle przeistoczył się w control freaka.  Był sierpień 1984 roku, kiedy duet wszedł do londyńskiego studia Advison. Aby wzbudzić w muzykach bożonarodzeniowego ducha, udekorowano je papierowymi łańcuchami i świątecznymi lampkami. Mimo że Michael był przekonany do całego przedsięwzięcia, już wcześniej nie tylko zajął się doszlifowaniem „Last Christmas”, lecz także je wyprodukował, wykonał i zagrał na każdym instrumencie, który słyszymy w utworze – czego uczył się na bieżąco, bo nie był z wykształcenia muzykiem. –To był żmudny proces, ponieważ[George – red.]dosłownie grał na klawiszach dwoma lub trzema palcami– powiedział w wywiadzie Chris Porter, producent i inżynier dźwięku, jedna z nielicznych osób, które Michael wpuścił do studia nagrań. Porter wspomniał, że chciał zagrać chociaż na dzwoneczkach świątecznych, ale również one poruszane były wyłącznie przez piosenkarza. Słowa producenta zwracają uwagę na zwiększającą się niezależność artystycznąGeorge’a Michaela. Już na początku 1984 roku przejął on pełną kontrolę na Wham!, uwalniając zespół od niekorzystnego kontraktu płytowego. Zaczął też rozwijać karierę solową (jej przebiśniegiem był pamiętny hit „Careless Whisper”, który choć firmowany nazwą Wham!, był w rzeczywistości jego autorskim projektem). Chciał (sobie i innym) wiele udowodnić, więc szybujące ambicje nie powinny dziwić. Mimo że piosenki świąteczne często nie grzeszą oryginalnością, mają być proste, łatwe i przyjemne, Michael postawił na niejednoznaczność. Według specjalistów „Last Christmas” „brzmi jednocześnie jak nic innego i jak wszystko naraz”. Podkład muzyczny jest dość banalny, lecz stanowi dobrą bazę pod melodię i przede wszystkim charakterystyczny wokal piosenkarza. Uwaga osób słuchających skupia się właśnie na nim. George nie chciał nagrać TYLKO popularnego utworu. „Last Christmas” miało być unikalne. I choć utwór wygrywa w liczbie odsłuchań, brzmi niemal identycznie jak „Joanna” Kool & the Gang z 1983 roku i „Can’t Smile Without You” Barry’ego Manilowa z 1978. Manilow poszedł nawet do sądu, ale ostatecznie wycofał oskarżenie. Nie byłoby najsłynniejszej piosenki świątecznej bez teledysku. Na miejsce akcji wybrano szwajcarski resort Saas-Fee, do którego chłopaki z Wham! i zaproszone osoby (przyjaciele, członkowie rodziny, dziewczyny z chórków – Pepsi i Shirlie, a także modelka Kathy Hill, która w klipie gra byłą partnerkę George’a) polecieli w listopadzie 1984 roku. Michael ze swoją potrzebą pełnej kontroli nie podjął się jednak reżyserii „Last Christmas”. Za kamerę stanął Andrew Morahan, który wcześniej kilkukrotnie współpracował przy innych teledyskach Wham!. Na planie panowała swobodna, prawdziwie świąteczna atmosfera. Ekipa piła sporo alkoholu i bawiła się przednio. Tylko Michael nie marnował czasu na głupstwa. Po niemal każdym ujęciu sprawdzał nagrania. W teledysku bohater grany przez George’a został zdradzony przez partnerkę, a następnie odrzucony. Mimo że spędza czas wśród przyjaciół, czuje się samotny i rozczarowany. Z perspektywy czasu trudno nie odczytywać fabuły „Last Christmas” jako odniesień do homoseksualności piosenkarza, która w tamtym czasie była przez niego pilnie strzeżoną tajemnicą. W klipie mężczyzna wiedzie podwójne życie – wśród innych jest beztroski i radosny, natomiast w samotności tęskni za utraconą miłością. Z planu w Szwajcarii Michael wrócił do Wielkiej Brytanii na plan teledysku do innego świątecznego klasyka – „Do They Know It’s Christmas?”, który nagrywał z takimi gwiazdami, jak Bono, Sting, Boy George i Phil Collins. Co prawda „Last Christmas” od razu stało się hitem, ale to właśnie utwór Band Aid uplasował się na szczycie brytyjskiej listy przebojów. Musiało minąć przeszło 36 lat, by piosenka napisana w dziecięcym pokoju George’a trafiła na pierwsze miejsce zestawienia. Co prawda utwór „Do They Know It’s Christmas?” powstał, by zebrać pieniądze na rzecz głodujących osób w Etiopii (panowie z Wham! tantiemy ze swojej świątecznej piosenki też przekazali na ten cel), lecz nie pozostawił wyraźnego śladu w światowej popkulturze. Trudno to samo powiedzieć o „Last Christmas”. Utwór był interpretowany m.in. przez Taylor Swift, Arianę Grande, zespół Coldplay czy duet The xx. W 2019 roku stał się też pretekstem do scenariusza (marnego) filmu „Last Christmas” w reżyserii Paula Feiga z Emilią Clarke i Henrym Goldingiem w rolach głównych. 1 grudnia 2024 roku „Last Christmas” stało się najczęściej odtwarzaną świąteczną piosenką na platformie Spotify. W ciągu jednego dnia słuchano ją 8,63 miliona razy. Upamiętnienie godne 40. rocznicy."
https://www.vogue.pl/a/digitalsyndication-przedzialek-po-boku-jako-sposob-na-zwiekszenie-objetosci-wlosow-nosi-go-jennifer-lawrence,"Jennifer Lawrence z przedziałkiem na boku, jak w latach 2000. Znów będzie modny?","Jennifer Lawrencez przedziałkiem i grzywką zaczesanymi na bok, w których pojawiła się na czerwonym dywanie, udowadnia, że fryzura rodem z lat 2000. elegancko prezentuje się także w nowoczesnej odsłonie. Będzie hitem 2025 roku? Wygląda na to, żeJennifer Lawrence(pomimo utrzymującego się trendu na przedziałki pośrodku głowy) woli te na boku, co zresztą zaprezentowała podczas rozdania Oscarów w 2024 roku. Na premierze filmu „Chleba i róż” w Hammer Museum w Los Angeles zdobywczyni Oscara, która właśnie spodziewa się drugiego dziecka, po raz kolejny zdecydowała się na fryzuręz przedziałkiem na boku.Tym razem postawiła też nagrzywkę zaczesaną na bok, która ostatnio cieszyła się popularnością w latach 2000. Aktorka zaczesała swoje długie włosy za uszy, odsłaniając tym samym błyszczące kolczyki. Według Jennifer Lawrenceprzedziałek z boku to najprostszy sposób na uzyskanie zupełnie nowej fryzury bez konieczności cięcia. Lawrence udowadnia, że zmieniając położenie przedziałka, można uzyskać nową fryzurę bez wizyty u fryzjera. Jeśli nosisz przedziałek na środku głowy,zmiana jego położenia jest świetnym sposobem na zwiększenie objętości fryzury,bo automatycznie tworzy warstwy, które dodają włosom sprężystości. Dobrym punktem odniesienia dla idealnej pozycji przedziałka jest najwyższy punkt brwi, chyba że twoje włosy są cienkie – w takim przypadku zalecamy umieszczenie przedziałka o kilka centymetrów bardziej na środku. To rozwiązanie sprawia, że dół włosów nie wydaje się przesadnie przerzedzony. –Grzywka zaczesana na bok pasuje każdemu– mówi Jessica Gillin, stylistka fryzur w salonieJenna Perry Hair w Nowym Jorku. –Ważne jest, aby nie wszystkie włosy były po jednej stronie, lecz aby kilka pasemek okalało drugą stronę twarzy– dodaje ekspertka, która zajmuje się strzyżeniem i stylizacją włosówBelli HadidiKendall Jenner. Kształt twarzy odgrywa więc podrzędną rolę w tym, czy dana fryzura nam pasuje, bo „to struktura włosów jest prawdziwym wyzwaniem. Jeśli masz bardzo kręcone włosy, pytanie brzmi: Ile czasu chcesz poświęcić na ich stylizowanie każdego ranka”. Ma to kluczowe znaczenie dla uzyskania modnego looku. –Włosy powinny być proste, ale nie przyklapnięte– mówi Gillin. Jej zdaniem zamiast używać prostownicy należy „wysuszyć grzywkę za pomocą małej okrągłej szczotki przy użyciu wysokiej temperatury i niskiej mocy nawiewu”. Jak podkreśla, nie ma potrzeby stosowania produktów do stylizacji takich jak żel, krem czy wosk. –Nie przepadam za nimi. Jeśli już, wystarczy lekki, elastyczny lakier do włosów dla wykończenia fryzury. Wszystkie inne produkty powodują przetłuszczanie się włosów– tłumaczy ekspertka. Na koniec jeszcze jedna wskazówka: jeśli twoje włosy nie układają się na bok, warto zrobić przedziałek grzebieniem na wilgotnych włosach bezpośrednio po umyciu. Następnie wysuszyć i utrwalić lakierem do włosów. Arykuł ukazał się oryginalnie na Vogue.de."
https://www.vogue.pl/a/mikey-madison-ma-szanse-na-oscara-za-anore-kim-jest-aktorka-z-filmu-ktory-zdobyl-zlota-palme,Mikey Madison ma szansę na Oscara za rolę w „Anorze”. Kim jest młoda aktorka?,"Mikey Madison zadebiutowała na ekranie w wieku 15 lat. Dziesięć lat później ma szansę na pierwsząnominację do Oscarazatytułową rolę w filmie „Anora”. Warto zobaczyć ją także w serialu „Lepsze życie”,„Pewnego razu w… Hollywood”i w „Krzyku”. „Narodziny gwiazdy”, pisze „New York Times”, „Mikey Madison zdominowała ten film”, wtóruje „Los Angeles Times”, „Wszyscy zakochaliśmy się w Anorze”, dodaje „Variety”. Recenzenci, zachwyceni kreacją 25-letniej aktorki, wróżą jej nominację do Oscara, a może nawet pierwszą statuetkę. Ale Mikey Madison nie pojawiła się znikąd, a tytułowa rola pracownicy seksualnej w przeboju festiwalu w Cannes w reżyserii Seana Bakera wcale nie uczyniła jej gwiazdą z dnia na dzień. Mikey Madison pojawia się na ekranie od ponad 10 lat. Debiutowała w krótkim metrażu, jeszcze zanim skończyła 15 lat, a od 2016 roku przez pięć sezonów wcielała się w Max Fox, najstarszą córkę Sam Fox, głównej bohaterki serialu „Lepsze życie” Pameli Adlon. Później wygrała casting do „Pewnego razu w… Hollywood”, by zagrać u swojego ulubieńca,Quentina Tarantino. Sean Baker, twórca „The Florida Project” i „Mandarynki”, jednego z ukochanych filmów Madison, wypatrzył ją jednak dopiero w „Krzyku” z 2022 roku. Widząc aktorkę w roli śmiercionośnej Amber, kontynuującej „tradycję” zabójcy w białej masce, natychmiast zaprosił ją na kawę. Postać Anory już zdążył wymyślić, ale scenariusz do filmu miał dopiero powstać. Tak rozpoczęła się baśń o Kopciuszku – na ekranie i poza nim. Madison po raz pierwszy w karierze przyjęła rolę bez uprzedniego czytania scenariusza i po raz pierwszy nie musiała walczyć o rolę z innymi aktorkami. Z Bakerem stworzyła duet doskonały, który razem odebrał w Cannes Złotą Palmę. –To było surrealistyczne doświadczenie. Zawsze marzyłam, żeby pojechać do Cannes, i to właśnie ten festiwal okazał się moim pierwszym– wspomina Madison ten magiczny moment. A czarująca, dynamiczna, romantyczna Anora, określana mianem „Pretty Womangeneracji Z”, stała się najważniejszą bodaj bohaterką filmową 2024 roku. Na potrzeby filmu Madison nauczyła się rosyjskiego, tańca na rurze i kilku niebezpiecznych trików kaskaderskich. Jako pracownica seksualna, która wychodzi za mąż za zauroczonego nią klienta, aktorka uwodzi i bawi. Dziedzic rosyjskich oligarchów obsypuje ją diamentami i złotem, co nie spodoba się jednak jego rodzinie. Czy ta bajka, a raczej subwersywnakomedia romantyczna,może mieć szczęśliwe zakończenie? –To był wybór podyktowany sercem– tłumaczyła zwycięstwo „Anory” przewodnicząca canneńskiego jury,Greta Gerwig. Madison przyznaje, że dzięki Anorze zyskała pewność siebie. Utwierdziła się w przekonaniu, że jej metoda działa (do jej sposobów budowania postaci należy tworzenie tablicy na Pintereście z inspiracjami), współpraca się sprawdza (–Jestem aktorką, a nie marionetką w rękach reżysera– mówi), a Google Doc z nazwiskami twórców, z którymi chciałaby pracować, pozwala manifestować przyszłe pragnienia. Jaką jeszcze taktykę Madison przyjmuje? Gra niemal wyłącznie postaci skrajnie różne od niej samej. –Jestem grzeczną dziewczynką. Zawsze taka byłam. Nigdy się nie buntowałam. Grając czarne charaktery, mogę bezpiecznie eksplorować mroczną stronę mojej natury– tłumaczy. Jej Max z „Lepszego życia” okazała się koszmarem i błogosławieństwem każdej matki – nastolatką, która robi wszystko na przekór. –Ten serial traktowałam jak szkołę życia i aktorstwa –mówi Madison. W „Pewnego razu w… Hollywood” zagrała Susan „Sadie” Atkins z gangu Mansona, która z naiwnej dziewczyny przeobraża się w maniakalną zabójczynię. Niełatwo jej było wykrzesać z siebie mordercze instynkty w „Krzyku”. –Raz nawet zemdlałam w kostiumie Ghostface’a. Przed każdym ujęciem robiłam wszystko, by poczuć adrenalinę – skakałam, słuchałam heavy metalu. W pewnym momencie ciało odmówiło mi posłuszeństwa –wspomina doświadczenia z planu kontynuacji kultowego klasyka. Ale właśnie o takich emocjach marzyła, decydując się na zawód aktorki. Jako dziecko myślała, że tak jak mama i babcia, będzie uprawiać jeździectwo. Całe dzieciństwo spędziła w stajni. –Jeździłam na koniach, zanim potrafiłam chodzić– przekonuje Madison. Po latach spędzonych w sielskiej San Fernando Valley z rodzicami terapeutami (tata, fan kina, zapoznał ją z kanonem), czworgiem rodzeństwa i ukochanymi zwierzętami zapragnęła jednak intensywniejszego kontaktu z inspirującymi ludźmi. –Każda kolejna rola sprawia, że coraz mocniej kocham kino i ludzi kina– dodaje Madison."
https://www.vogue.pl/a/innowacyjna-suszarka-dreame-glory-pocket-szybkie-komfortowe-i-bezpieczne-suszenie-wlosow,"Innowacyjna suszarka, która zapewnia szybkie, komfortowe i bezpieczne suszenie włosów","Suszarka do włosów DreameGlory Pocket to zaawansowane urządzenie, które łączy nowoczesne technologie z kompaktową konstrukcją, oferując użytkownikom efektywne i bezpieczne suszenie włosów. Dzięki zastosowaniu innowacyjnych rozwiązań – takich jak silnik o prędkości 110 000 obrotów na minutę, technologia jonizacji oraz precyzyjna kontrola temperatury – urządzenie zdecydowanie wyróżnia się na tle konkurencji. Idealna suszarka to coś więcej niż tylko sprzęt służący do szybkiego wysuszenia włosów. Powinna łączyć w sobie innowacyjne technologie, precyzyjną kontrolę temperatury i łatwość użytkowania, by nie tylko skutecznie stylizować, lecz także dbać o zdrowie i kondycję naszych włosów. Ważne też, by suszarka była wyposażona w zaawansowane funkcje – takie jak jonizacja, która minimalizuje elektryzowanie się włosów, oraz możliwość regulacji temperatury, by zapobiec ich przesuszaniu i uszkodzeniu. Idealna suszarka powinna być także lekka, kompaktowa i cicha, co zapewnia wygodę użytkowania zarówno w domu, jak i w podróży. Takie urządzenie to inwestycja w codzienny komfort i zdrowie włosów. Przemyślana konstrukcja i zastosowanie zaawansowanych technologii sprawiają, że suszarka do włosów Dreame Glory Pocket spełni oczekiwania nawet najbardziej wymagających użytkowników. Tym, co wyróżnia ją na pierwszy rzut oka, jest lekka konstrukcja – urządzenie waży zaledwie 300 gramów. Dzięki temu, że ma składany uchwyt, a średnica jej korpusu wynosi 50 mm, Dreame Glory Pocket jest niezwykle poręczna i łatwa do przechowywania. Taka budowa czyni też suszarkę idealnym towarzyszem podróży – nie zajmie dużo miejsca w bagażu i w dodatku oferuje pełną funkcjonalność standardowego urządzenia. Sercem Dreame Glory Pocket jest wydajny silnik osiągający prędkość 110 tys. obrotów na minutę. Generując przepływ powietrza o prędkości 70 m/s, pozwala na błyskawiczne suszenie włosów (tych krótkich nawet w zaledwie 40 sekund!), co znacząco skraca czas codziennej pielęgnacji. Mimo wysokiej wydajności urządzenie pracuje cicho, generując dźwięk na poziomie 60 dB. Zapewnia to komfort użytkowania bez zakłócania spokoju domowników. Dreame Glory Pocket wyposażono także w innowacyjną technologię jonizacji, która emituje aż 300 milionów jonów ujemnych na centymetr sześcienny. Jony te neutralizują dodatnie ładunki elektryczne na powierzchni włosów, redukując ich elektryzowanie się i puszenie. Efektem są gładkie, lśniące pasma o zdrowym wyglądzie. Dodatkowo technologia ta – uszczelniając łuski włosów – zatrzymuje w nich wilgoć i chroni przed przesuszeniem. Bezpieczeństwo włosów podczas suszenia zapewnia również zaawansowany system kontroli temperatury oparty na mikroprocesorze i czujniku NTC (Negative Temperature Coefficient). W trybie gorącego powietrza temperatura mierzona jest aż 300 razy na sekundę, co pozwala utrzymać ją na bezpiecznym poziomie poniżej 57°C. Dzięki temu zminimalizowano ryzyko uszkodzenia struktury włosa czy poparzenia skóry głowy, co jest szczególnie istotne przy regularnym użytkowaniu suszarki. Dreame Glory Pocket oferuje aż pięć trybów pracy: Cold Air, Warm Air, Hot Air, Hot/Cold Cycle oraz Instant Cold Air. Użytkownik ma także do dyspozycji dwa poziomy prędkości przepływu powietrza. Takie zróżnicowanie ustawień pozwala dostosować działanie suszarki do indywidualnych potrzeb i preferencji stylizacyjnych, zapewniając optymalne rezultaty dla każdego rodzaju włosów. Suszarkę wyposażono w dwie dysze: wygładzającą, która pomaga uzyskać efekt gładkich, lśniących włosów, oraz do stylizacji, która umożliwia precyzyjne modelowanie fryzury. Natomiast dołączona do Dreame Glory Pocket torba ułatwia przechowywanie, transport i chroni urządzenie przed uszkodzeniami mechanicznymi. Dreame to nowoczesna marka technologiczna, która specjalizuje się w innowacyjnych urządzeniach domowych, w tym zaawansowanych urządzeniach sprzątających, właśnie suszarkach do włosów i innych inteligentnych rozwiązaniach. Dreame – założona w 2017 roku – szybko zdobyła uznanie dzięki swojemu podejściu do tworzenia urządzeń, które łączą wysoką wydajność, nowoczesny design i zaawansowaną technologię. Marka stawia na dbałość o detale i jakość wykonania, integrując w swoich produktach nowoczesne rozwiązania, takie jak silniki o wysokiej prędkości, zaawansowane systemy filtracji i technologie zwiększające komfort codziennego użytkowania. Dreame stale rozwija swoją ofertę, odpowiadając na potrzeby użytkowników, dzięki czemu rewolucjonizuje życie w każdym domu. Czy można wymarzyć sobie więcej?"
https://www.vogue.pl/a/architektka-zofia-wyganowska-swoja-pracownie-stworzyla-w-przedwojennym-wnetrzu-warszawskiej-kamienicy,Studio Zofii Wyganowskiej wciąż ma się zmieniać. Artyści będą tu pokazywać swoje prace,"Studio projektowe założyła 10 lat temu. Dziś Zofia Wyganowska z dumą oprowadza po swojej pracowni, którą stworzyła w przedwojennymwnętrzu warszawskiej kamienicy. To wizytówka jej stylu i jednocześnie zachęta dla klientów, by chcieli otwierać się na łączenie sprawdzonej tradycji z nowoczesnym designem. W Śródmieściu zachowało się kilka budynków zaprojektowanych przed wojną przez Wacława Heppena i Józefa Napoleona Czerwińskiego. Jedną z nich jest kamienica przy Wilczej. Wystarczy przejść przez ciężką bramą, znaleźć się na niewielkim wewnętrznym podwórku, by odetchnąć od zgiełku. Potem jeszcze krótka wędrówka krętymi drewnianymi schodami i białe drzwi, za którymi mieści się pracownia architektoniczna Zofii Wyganowskiej. Po ukończeniu architektury i romanistyki przez trzy lata zdobywała doświadczenie w renomowanych pracowniach architektury i architektury wnętrz, aż poczuła, że jest gotowa dalej rozwijać się już pod własnym nazwiskiem. Przyznaje, że nigdy jednak nie działała sama, lubi pracę z ludźmi, wymianę idei i cieszy się, że udało jej się stworzyć tak dobry i zgrany zespół. Do pracowni przy Wilczej przeprowadziła się tuż po pandemii. Potrzebowała przestrzeni dla współpracowniczek i na spotkania z klientami. Gdy wystąpiła o lokal, szczęśliwie okazała się jedyną osobą, która zgłosiła się do przetargu. Trafiła jej się prawdziwa perełka. Żeby ją docenić, musiała zedrzeć liczne warstwy farby i wykładziny. Pamiętający czasy PRL-u parkiet udało się odkryć dość szybko. Odsłonić spod farby sztukaterię na suficie w gabinecie Zofii – dopiero teraz. To prezent na 10-lecie studia – uważa architektka. Podobnie jak nowa koncepcja pracowni, w której przeszłość łączy się nie tylko z teraźniejszością, lecz także przyszłością.– Łączymy antyki, vintage i bardzo nowoczesny design –opowiada. Wchodząc do studia, można odnieść wrażenie, że jest się w nowoczesnej galerii sztuki. Mnie przywitało niesamowite kimono – dobrze wyeksponowane, ustawione naprzeciwko drzwi wejściowych. „No Kimono” wykonane z tłoczonego egzotycznego drewna to praca Igora Polasiaka.– Zależy mi, by pracownia żyła, zmieniała się. Stała się miejscem, w którym artyści i designerzy będą mogli pokazywać swoje rzeczy –mówi Wyganowska. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/najbardziej-stylowi-mezczyzni-2024-roku-oto-6-najlepiej-ubranych-aktorow-sportowcow-i-muzykow,Najlepiej ubrani mężczyźni 2024 roku. To oni zachęcali nas do eksperymentów z modą,"Moda męska w 2024 roku nie przestała ewoluować i zaskakiwać. Była wyrazista i kolorowa, nieprzewidywalna i pełna sprzeczności, a także bardzo nieoczywista. Z jej eklektycznego charakteru inspirację chętnie czerpali gwiazdorzy. Najlepiej ubrani aktorzy, muzycy i sportowcy swoim wizerunkiem obalali kolejne stereotypy, burzyli schematy i zachęcali do odważnego eksperymentowania z ubiorem. Podsumowując mijający rok w modzie, nie tylko doceniamy ich brawurowe stylizacje, lecz także inspirujemy się nimi. Oto sześciu gwiazdorów, którzy w naszej ocenie zasługują na najwyższe laury w tej dziedzinie. Choć w jednym ze swoich najpopularniejszych utworów „Fashion Killa” Rocky rapuje o swojej muzie, równie dobrze sam mógłby być tematem piosenki. Modę kocha bowiem równie mocno, co rap – a może nawet i bardziej, bo modowych projektów w 2024 roku zrealizował znacznie więcej niż muzycznych. Jego wkład w rozwój światowej mody – przesuwanie granic między streetwearem a luksusem, promowanie bazującej na eklektycznej różnorodności estetyki – nie pozostał niezauważony. Rapera uhonorowano bowiem dwiema prestiżowymi nagrodami: podczas Fashion Awards w Londynie otrzymał statuetkę Cultural Innovator, z kolei na gali Footwear News Achievement Awards wyróżniono go za sneakersy, jakie wspólnie z Pumą stworzyła jego marka AWGE (na początku roku zadebiutował z nią na tygodniu mody w Paryżu). Ewoluował też styl Rocky’ego –w mijających miesiącach raper inspirował się osobliwą interpretacją elegancji w stylu retro i office core’u jak z Wall Street w latach 80., po mistrzowsku nosił też projekty Matthieu Blazy’ego, umacniając swój status ambasadora Bottegi Venety.   Metamorfoza stylu Craigajest chyba najlepszym dowodem na to, że czasy Bonda ma już za sobą.W 2024 roku aktor porzucił klasyczne garnituryna rzecz fantazyjnych projektów Jonathana Andersona dla Loewe, został także nowym ambasadorem hiszpańskiej marki. Istnieje szansa, że w wykreowaniu nowego wizerunku Craiga rolę odegrał Jude Law, trudno bowiem w stylizacjach byłego agenta 007 nie dopatrzyć się subtelnych nawiązań do ulubionych elementów garderoby jego kolegi po fachu – tak jak Law Craig stawiał na luźne garnitury w styludolce vita, nonszalancko rozpięte lniane koszule i sneakersy, które nosił do garniturowych spodni. Nie tylko nieprzeciętny talent wyróżnia Domingo na tle innych gwiazd Hollywood (mówi się, że jest faworytem w wyścigu po tegoroczne Oscary). Na uwagę i aplauz zasługuje jego wyjątkowy styl: wyrazisty, kolorowy, mocno maksymalistyczny i ekspresyjny. Aktor, który swoje nieprzeciętne looki tworzy we współpracy z duetem stylistów Waymanem + Micah, jest dziś największym ambasadorem nowej męskości w modzie – lansuje styl wychodzący poza schematy, łamiący stereotypy i redefiniujący klasykę.Czy to marynarka z peleryną i szerokie spodnie Willy’ego Chavarrii, w jakich zadawał szyku podczas MET Gali,czy doskonale skrojone, wyraziste płaszcze, które nosi na czerwonych dywanach, albo oryginalne wariacje na temat garnituru, stylizacje Domingo to nie tylko wizualna uczta i estetyczny majstersztyk, ale przede wszystkim lekcja stylu zbudowanego na pewności siebie, indywidualizmie i artystycznej ekspresji. Irlandzkiego aktora w tym roku na ekranach mogliśmy oglądać w „Dobrych nieznajomych” oraz „Gladiatorze” – te jakże inne, ale świetnie zagrane przez Mescala role przypieczętowały jego status nowego gwiazdora kina. I choć w przypadku filmów największą jego siłą pozostawała aktorska rozpiętość (zdaje się, że doskonale odnajduje się w każdym gatunku), w kwestii stylu Mescal pozostawał wierny swojej ulubionej nonszalanckiej estetyce.Do spółki z Jacobem Elordim są nowymi królami casualu– minimalistycznego i celowo niedopracowanego, ale z luksusowymi akcentami i pełnego odniesień do mody tradycyjnie postrzeganej jako kobieca. Biały T-shirt w tak inspirujący sposób nosił ostatnio w kinie Marlon Brando –dziś ten basicowy element garderoby jest domeną Paula Mescala.Podobnie jak dzianinowe bluzki na guziczki, które nosi pod marynarki zamiast koszul, mokasyny w zestawie z białymi skarpetkami i, rzecz jasna,wszelkiej maści krótkie szorty, które były jednym z największych modowych wirali roku. 2024 rok był dla Lewisa Hamiltona rokiem sukcesów i wyzwań – w lutym poinformowano bowiem, że kierowca rozstanie się ze stajnią Mercedesa, z którą związany był od początku swej kariery w Formule 1, i przejdzie do Ferrari. W kwestii mody jednak zmian nie było, bo podobnie jak w roku poprzednim Hamilton zdecydowanie zasłużył na tytuł najbardziej stylowego sportowca i udowodnił, że na najgorętsze trendy reaguje z prędkością godną swojego bolidu. Jego bliską relację z modą doceniła Anna Wintour, zapraszając Hamiltona do bycia jednym ze współgospodarzy przyszłorocznej MET Gali.Swoimi stylizacjami zawodnik Formuły 1 zachwycał jednak nie tylko na czerwonych dywanach i tygodniach mody, ale przede wszystkim w padokach, które zamieniał w wybieg. Przed wyścigami prezentował się w modnych zestawach na pograniczu luksusowego streetwearu i płynnej płciowo elegancji, prezentując plejadę looków od Burberry, Valentino i Louis Vuitton. Szwedzkiego aktora można będzie niebawem oglądać w filmie „Nosferatu”, gdzie występuje u boku Lily-Rose Depp, Nicolasa Houlta i Emmy Corrin. I to właśnie garderoba doskonale dobrana na potrzeby promocji tej produkcji zwróciła na niego uwagę fanów mody. Siłą świetnych stylizacji Skarsgårda jest klasyka, choć zawsze w nieoczywistym wydaniu i minimalizm okraszany awangardą. Gwiazdor wybiera marynarki o niebanalnych krojach, bawi się konstrukcją i formą, elegancję zestawia z casualem. Nasz ulubiony look? Stylizacja od Saint Laurent z czarnymi spodniami i jedwabnym golfem, którą aktor wybrał zamiast garnituru na premierę „Nosferatu” w Los Angeles."
https://www.vogue.pl/a/jak-wygladalo-boze-narodzenie-2024-roku-u-beckhamow-victoria-i-david-swietowali-z-dziecmi-w-miami,Rodzinne święta Beckhamów w Miami: Dopasowane piżamy i niewymuszony glamour,"Beckhamowie kochają rodzinne święta. W tym roku zorganizowali je po raz pierwszy w nowym domu w słonecznym Miami. Victoria iDavidświętowali z czwórką dzieci i synową,Nicolą Peltz-Beckham. Na Instagramie podzielili się uroczym zdjęciem w dopasowanych piżamach i rodzinną fotografią przy ogromnej choince - każdy z Beckhamów po swojemu zinterpretował świąteczny glamour. „Spędzanie razem świąt sprawia, że ​​jestem taka szczęśliwa”, napisałaVictoria Beckhampod rodzinnym zdjęciem, które opublikowała na Instagramie 26 grudnia 2024 roku. Na zdjęciu widzimy całą rodzinę Beckhamów pod sięgającą sufitu choinką. Boże Narodzenie 2024 roku Victoria i David Beckhamowie zorganizowali po raz pierwszy w swoim nowym domu w słonecznym Miami nad brzegiem morza. Brytyjska prasa podaje, że cena luksusowej nieruchomości wynosi 60 milionów funtów. David objął rządy w nowej kuchni, aby przygotować świąteczne potrawy dla rodziny. W Wigilię ugościł też Świętego Mikołaja, który wpadł do nich z prezentami. 49-latek dał się namówić na wspólne wykonanie „Jingle Bells”, które stało się hitem w sieci. David serwował też świąteczne koktajle, a Cruz dał popis gry na gitarze. Post udostępniony przez Victoria Beckham (@victoriabeckham)  Beckhamowie wiedzą, jak zorganizować święta w stylu glamour. Cenią jednak również wygodę. 24 grudnia była członkini zespołuSpice Girlszłożyła fankom i fanom życzenia, publikując na Instagramie zdjęcie. Victoria ma na sobie kreację własnej marki – długą, dopasowaną czarną suknię z trenem, z długimi rękawami i mocnymi ramionami, a także drapowaniami i bez dekoltu. Elegancki i zmysłowy zarazem look zwieńczyła jedynie delikatnymi kolczykami. Gładko zaczesane włosy związała w kucyk na karku. David był w smokingu.W takich stylizacjach pojawili się w pałacu Buckingham na początku grudnia.Wigilię spędzali bardziej casualowo. Kiedy wieczorem odwiedził ich w nowym domu Święty Mikołaj,były piłkarzprzyjął go w wygodnych, szarych spodniach dresowych, białym T-shircie i kapciach z futerkiem. Post udostępniony przez Victoria Beckham (@victoriabeckham)  Rankiem 25 grudnia Victoria i David tradycyjnie zaprezentowali się światu w dopasowanych piżamach. Tym razem postawili na klasyczny model w biało-zielone prążki. Tę tradycję kultywuje też ich najstarszy syn, Brooklyn. Wraz z żoną Nicolą w jej rodzinnej posiadłości w bożonarodzeniowy ranek zjawili się na śniadaniu i odpakowywaniu prezentów w identycznych piżamach w kratę. Post udostępniony przez Victoria Beckham (@victoriabeckham)  Post udostępniony przez @brooklynpeltzbeckham  26 grudnia Victoria podzieliła się na Instagramie zdjęciem ze świątecznego wieczoru.Wszyscy członkowie rodziny Beckhamów pozują w odświętnych wieczorowych strojach, ale każdy w swoim własnym stylu. 50-letnia Victoria Beckham postawiła na oversize’ową czarnąsukienkę-marynarkę, którą połączyła zrajstopami kabaretkami i czarnymi szpilkami. Jej mąż założył ciemnogranatowy garnitur i pasującą do niego koszulę w groszki oraz czekoladowe mokasyny. 25-letni Brooklyn zdecydowała się na czarną koszulę i ciemne jeansy z podwiniętymi nogawkami oraz białe sneakersy. Na rodzinnym spotkaniu towarzyszyła mu żona, Nicola Peltz-Beckham, która wybrała na tę okazję czerwony gorset. Zarzuciła na niego skórzaną czarną marynarkę i dodała czarne spodnie dzwony. 22-letni Romeo miał na sobie skórzaną kurtkę z pagonami i ćwiekami, ciemne spodnie typubootcuti oliwkowe mokasyny. Z kolei 19-letni Cruz luźny czarny sweter zestawił z brązowymi spodniami i czarnymi trampkami. Show skradła jednak 13-letnia Harper, która wyglądała szykownie w minimalistycznej długiej sukience tupie bez ramiączek. Uwagę zwracały jej bose stopy. Choć strojem nawiązuje do stylu mamy, stawia też na wygodę. Nawet do zdjęcia pozuje na bosaka. Post udostępniony przez Victoria Beckham (@victoriabeckham) "
https://www.vogue.pl/a/podcast-temat-rzeka-s-6-odc-4-filip-springer-o-architekturze-bez-przyszlosci,"Podcast „Temat rzeka”, s. 6, odc. 4: Filip Springer o architekturze bez przyszłości","Jeśli hasło„architektura przyszłości”komuś jeszcze kojarzy się ze szklanymi wieżowcami obracającymi się zgodnie z ruchem słońca i wertykalnymi ogrodami, toFilip Springerszybko wyprowadza z błędu – przyszłość, a przynajmniej ta, która czeka większość populacji, to budynki przypominające centra chłodzenia, które pozwalają przetrwać we wciąż ocieplającym się klimacie. Komu służą budynki? Jaka przyszłość z nich wynika? To pytanie, które Springer głośno zadaje w środowisku, mierząc się z bardzo różnymi reakcjami. Rozmawiamy z autorem książki „Szara godzina. Czas na nowa architekturę”.  Podcastu „Temat rzeka”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/digitalsyndication-jak-przyspieszyc-przemiane-materii-sprawdzone-sposoby-na-podkrecenie-metabolizmu,Jak według ekspertów naprawdę skutecznie podkręcić metabolizm?,"Proces przemiany materii często kojarzy się z utratą kilogramów i przybieraniem na wadze. Wiele osób liczy na to, że „podkręcenie” metabolizmu ułatwi walkę z tyciem, bo szybka przemiana materii pozwala na większe dogadzanie sobie bez obaw o nadprogramowe kilogramy. Tylko czy rzeczywiście tak jest? Specjalistka ds. odżywiania Rashi Chowdhary wyjaśnia, czym dokładnie jest metabolizm, czy naprawdę zasługuje na uwagę, jaką się do niego przywiązuje oraz w jaki sposób można przyspieszyć przemianę materii, by zdrowiej żyć. –Metabolizm to w gruncie rzeczy przekształcanie pożywienia w energię, którawspierapodstawowe funkcjeżyciowe,takie jak oddychanie, ale teżintensywniejszeczynności.Z naukowego punktu widzenia metabolizm dotyczy dwóch reakcji chemicznych zachodzących w organizmie: anabolizmu i katabolizmu –wyjaśnia Chowdhary.Hormony anaboliczne wspierają syntezę białek, lipidów, glikogenu oraz budowę mięśni szkieletowych. Z drugiej strony hormony kataboliczne powodują rozkład zmagazynowanego glikogenu imasy mięśniowej, a także umożliwiają zwiększone oddychanie, pozyskując energię ze składników odżywczych poprzez procesy komórkowe. To właśnie na tym etapie pojawia się najwięcej nieporozumień. Spowolnienie przemiany materii często kojarzone jest wyłącznie z problemami z utratą wagi, jednak Chowdhary uważa, że należy spojrzeć na to szerzej.– Pomyślmy o naszym metabolizmie jak o delikatnej orkiestrze, w której utrata wagi to zaledwie jeden z instrumentów. Gdy zaczyna grać niewłaściwą melodię, wiele osób przechodzi naniskokaloryczne dietyi niezamierzenie spowalnia przemianę materii, schodząc poniżej jej bazowego tempa i zaburzając równowagę metaboliczną. Według Chowdhary jedną z głównych przyczyn spowolnienia przemiany materii jestniedobór snu,ponieważ wpływa on na metabolizm glukozy i hormonów regulujących apetyt. Inne czynniki, takie jak palenie papierosów, picie alkoholu, spożycie wody, eliminacja węglowodanów z diety, stres, wiek, czynniki genetyczne oraz leki, również wpływają na metabolizm. Rozpoczynaj dzień od spożycia tłuszczu,oleju kokosowego, masła klarowanego, oliwek, lub namoczonych orzechów. Te dobrej jakości tłuszcze to bogate źródła energii, biorącej udział w procesach komórkowych zachodzących w mitochondriach. Nawadniaj się.Wodajest czynnikiem koniecznym dla procesów metabolicznych zachodzących na poziomie komórkowym, transportu składników odżywczych oraz regulacji temperatury ciała. Staraj się pić co najmniej 2–3 litry wody dziennie. Spożywaj odpowiednio dużo kalorii, ponieważ jeśli jesz ich zbyt mało lub schodzisz poniżej zapotrzebowania kalorycznego, organizm zaczyna oszczędzać energię, co oznacza, że metabolizm spowalnia. Jedz błonnik. Ze względu na to, że trudno się go trawi, organizm musi bardziej się napracować, by go przetworzyć, zużywając tym samym więcej energii. Białka są niezbędne dla zdrowego metabolizmu, ponieważ wspierają przyrost masy mięśniowej. W naszych posiłkach powinno się go znaleźć 20–25g. Należy zwracać uwagę na zawartość ważnych minerałów, takich jak żelazo, magnez, jod, selen, bor, chrom, fosfor itd., ponieważ są one istotne w produkcji enzymów, które odgrywają kluczową rolę w wytwarzaniu energii i przemianie materii. Poza mikroelementami Chowdhary zaleca również suplementację witamin z grupy B lub B12, koenzymu Q10, kwasów omega-3 oraz witaminy C, które powinny oczywiście stanowić dodatek do zdrowego stylu życia. Stres i niedobór snu spowolniają przemianę materii. Celuj w 7–8 godzin głębokiego snu oraz dbaj o zachowanie rytmu okołodobowego, zasypiając i budząc się o tych samych porach. Nieważne, jaki rodzaj treningu wybierzesz, od ćwiczeń HIIT i treningu siłowego popilatesczy pływanie – ruch jest ważny. Ogromną pomocą może okazać się również 15 minut głębokiego oddychania, słuchanie podcastów z medytacjami prowadzonymi, praktyka uziemiania,pisanie dziennika, a także jakościowy czas spędzony z partnerem, rodziną czy przyjaciółmi. Artykuł ukazał się oryginalnie na Vogue.in."
https://www.vogue.pl/a/digitalsyndication-co-sie-stanie-gdy-na-tydzien-zrezygnujesz-z-cukru,"7 dni bez cukru. Co wydarzy się, gdy z niego zrezygnujesz?","Podjęłam wyzwanie i wyeliminowałam z diety cukier na siedem dni. To, co mnie zaskoczyło, to po pierwsze fakt, że w ogóle udało mi się wytrwać w postanowieniu, a pod drugie, że już po dwóch dniach na twarzy i ciele zobaczyłam niezwykłe rezultaty. Może i ty spróbujesz? Co do jednego nie ma wątpliwości:cukier jest wrogiem zdrowia numer jeden, zwłaszcza w nadmiarze. Negatywnie wpływa zarówno na skórę, jak i na funkcjonowanie mózgu. Jest to składnik, który powinniśmy starać się wyeliminować z diety lub przynajmniej ograniczać, ponieważ nie jest składnikiem odżywczym – nie wzmacnia ani nie wzbogaca naszego organizmu. Oczywiście żadna sztuka z niego zrezygnować, jeżeli nie przepadamy za słodyczami i częściej sięgamy po słone przekąski. Gorzej, jeśli codziennie mamy ochotę na coś słodkiego. Jak wtedy wyeliminować cukier z diety? Dla mnie do niedawna było nie do pomyślenia, aby nie sięgnąć po jakiś łakoć przynajmniej raz w ciągu dnia. Kostka czekolady do kawy, ciasteczko do herbaty po obiedzie, nie wspominając o śniadaniu na słodko. Nigdy nie wyobrażałam sobie, że mogłabym wytrzymać siedem dni bez cukru, a co dopiero czuć się dobrze i zobaczyć natychmiastowe efekty na twarzy i ciele. Prawda jest taka, że to nasz mózg ma obsesję na punkcie cukru. Im więcej go jemy, tym więcej go potrzebujemy. W niektórych przypadkach można mówić nawet o uzależnieniu.To ostateczny sygnał, że spożywamy go w nadmiarze. Dobra wiadomość jest taka, że można żyć bez cukru i czuć się naprawdę dobrze. Co więcej, praktycznie natychmiast, bo już w ciągu kilku dni, zobaczymy zbawienne efekty na twarzy i ciele, a następnie w poziomie energii i zdolności koncentracji. Nadmiar cukru w diecie może być przyczyną różnych problemów zdrowotnych, takich jak otyłość, cukrzyca czy wysoki poziom trójglicerydów.Badania przeprowadzone na Harvardziewykazały, że spożywanie rafinowanego cukru może zwiększać ryzyko rozwoju chorób układu sercowo-naczyniowego. Inne badanie,opublikowane przez Cell Metabolism w 2022 roku, dowiodło, że nadmierne i długotrwałe spożywanie cukru przez lata może prowadzić do rozwoju chorób autoimmunologicznych, takich jak choroba Leśniowskiego-Crohna, wrzodziejące zapalenie jelita grubego czy problemy z tarczycą. Istnieją dwa sposoby na wyeliminowanie cukru z diety: drastyczny, tzn. całkowite odstawienie cukru z dnia na dzień lub stopniowa redukcja spożywanej ilości. W pierwszym przypadku mogą wystąpić skutki uboczne w postaci bólów głowy oraz uczucia zmęczenia, ale ustępują one po kilku dniach. Drugi z nich jest niewątpliwie prostszy. Ja postawiłam na pierwszy sposób: odstawiłam cukier z dnia na dzień i nie jadłam go przez siedem dni. Czy wyzwanie zakończyło się sukcesem? Czy postanowiłam je kontynuować? Czy może raczej uległam pokusie i zjadłam kawałek ciasta? Mój mózg zdawał się prowadzić autosabotaż, bo w głowie ciągle słyszałam jeden głos: „A może by tak zjeść coś słodkiego?”. Ludzki umysł na zawsze pozostanie dla mnie zagadką. W tym przypadku musiał po prostu oszaleć z obawy, że nigdy nie przetrwa bez gromadzenia rezerw cukru. Pierwszy dzień był oczywiście trudny. Trzeba było zmienić nie tylko nawyki, lecz także sposób myślenia. Wyeliminowałam cukier tam, gdzie było to oczywiste (np. z kawy) i zwróciłam uwagę na ukryty cukier, który spożywałam po części nieświadomie. Następnie, jeśli nie byłam w stanie zrezygnować ze słodyczy, decydowałam się na zamienniki cukru, np. jedząc na śniadanie herbatniki czy bułeczki ze słodzikami lub z naturalnymi alternatywami, takimi jak erytrytol. Najbardziej rygorystyczni dietetycy twierdzą, że spożywanie tych substancji nie służy zdrowiu, ponieważ mózg musi nauczyć się radzić sobie bez nich. Jako osoba, która próbowała wyeliminować cukier z diety, uważam jednak, że są one świetne w początkowej fazie. Nie należy być zbyt drastycznym, jeśli chodzi o eliminowanie pokarmów, które jedliśmy do tej pory. Może okazać się, że przyjęliśmy wyzwanie ponad nasze siły i w rezultacie całkiem z niego zrezygnujemy. Te produkty wyeliminujemy w następnym kroku, kiedy będziemy już pewni swojej decyzji. Słyszałam, że bez cukruczłowiek czuje się lepiej i ma więcej energii.Jednak mój mózg w ogóle nie chciał tego przyjąć do wiadomości. Wielką niespodzianką było dla mnie to, że od razu zaczęłambudzić się bardziej wypoczęta i rześka. Rano nie snułam się ja zombie. Wręcz przeciwnie, z werwą brałam się do codziennych zadań. Nie miałam sińców pod oczami, a moja cera była promienna. Cud! Trzeciego dnia zaczęłam dostrzegać pierwsze pozytywne efekty na twarzy. Była mniej opuchnięta i miała wyraźnie zarysowane kontury. Oczywiście byłam zaskoczona, że zmiana nastąpiła w tak krótkim czasie. Ale widziałam ją zarówno ja, jak i inni ludzie, więc to nie było złudzenie. Prawdopodobnie każdy, kto swoim życiu nadużywał cukru, wie, na czym polega „mgła mózgowa”. Trudności z koncentracją, ociężałość umysłowa i problemy z zebraniem myśli – to właśnie skutki jedzenia cukru. Wyeliminowanie go z diety pomaga stopniowo uwolnić umysł. Bez cukru lepiej pracujemy i mamy większą zdolność koncentracji. Co więcej, lepiej wypoczywamy i mamy siłę w pełni oddać się ulubionym zajęciom. Tak jakbyśmy byli bardziej obecni mentalnie. Pierwsze korzyści zaczęłam odczuwać już w czwartym dniu, ale bardziej spójne i zauważalne zmiany pojawiły się później. Nie mogłam w to uwierzyć, ale przysięgam, że tak właśnie było. Pozytywne zaskoczenie przyszło już wtedy, gdy moja twarz wydała mi się mniej opuchnięta, ale kiedy wyraźnie zauważyłam, że podwójny podbródek się zmniejsza, przyrzekłam sobie, że kończę z cukrem raz na zawsze, a przynajmniej, że nie będzie on już stałą częścią mojej diety. Być może był to właśnie ten dzień, w którym zdecydowałam się przedłużyć siedmiodniowe wyzwanie i kontynuować dietę bez cukru. Kostki bez obrzęków to kolejny widzialny efekt. Ostatnio w moim organizmie zaczęła zatrzymywać się woda, co skutkowało obrzękami, szczególnie w okolicy kostek. Wyeliminowanie cukru pozwoliło usunąć z organizmu wszelkie zatrzymane płyny, dzięki czemu moje kostki nie są już opuchnięte i nie bolą. Moje nogi również skorzystały na diecie bez cukru. Podobnie jak w przypadku kostek wyeliminowanie cukru z diety pozwala usunąć płyny z nóg i sprawia, że wyglądają one jędrniej i zgrabniej. Odstawienie cukru pomogło mizredukować celluliti zatrzymywanie wody w organizmie. Kolejne marzenie spełnione. Wyzwanie takie jak to, nawet jeśli jest krótkotrwałe, potrafi otworzyć oczy. Postanowiłam kontynuować wyzwanie – właśnie mija piąty miesiąc bez jedzenia cukru. Co najważniejsze, czuję się świetnie. Absolutnie nie powiem, że nie lubię słodyczy i że nigdy więcej po nie nie sięgnę, ale mogę przyznać, że udało mi się usunąć z mojego mózgu przymus codziennego zjadania czekolady czy ciastka. Potrafię też bez większego żalu zrezygnować z deseru podczas kolacji na mieście. Po wyeliminowaniu cukru z diety na jakiś czas każde słodkie jedzenie wydaje się wręcz zbyt słodkie. W mózgu zaczyna rozwijać się pewnego rodzaj radaru, który natychmiast wychwytuje ukryte cukry, które niestety są prawie wszędzie: od chleba, przez soki owocowe i napoje gazowane, po wegetariańskie produkty, a nawet sosy. Jak zawsze wybór powinien być podyktowany równowagą. Jeśli masz ochotę na konkretną słodycz, zjedz ją. Jeśli jesteś na przyjęciu urodzinowym, nie odmawiaj sobie tortu. Pamiętaj jednak, by wsłuchiwać się w głos odmienionego mózgu, który co prawda pozwoli ci połakomić się naulubiony deser, ale zniechęci cię do sięgania po każdą słodycz, która znajdzie się pod ręką. Artykuł ukazał się oryginalnie na Vogue.it."
https://www.vogue.pl/a/digitalsyndication-czy-tofu-jest-zdrowe-jakie-wlasciwosci-odzywcze-ma-tofu-i-jak-je-jesc,Ten popularny superfood to podstawa śniadań długowiecznych Japończyków,"Tofu to produkt spożywczy sprzyjający długowieczności, który powinniśmy spożywać w naszej diecie częściej, biorąc przykład z Azjatów. Oto wszystkie korzyści zdrowotne płynące z regularnego jedzenia tofu oraz sposoby jego przygotowania. Tofu to tradycyjny produkt spożywczy w kuchni azjatyckiej. Szczególną popularnością cieszy sięw Japonii, gdzie jest jednym z głównych składników codziennej diety, spożywanym o każdej porze dnia, a zwłaszcza na śniadanie. Ze względu na właściwości odżywcze, w tym wysoki profil białkowy, obecność niezbędnych aminokwasów,kwasów omega-3iżelaza,tofu jest uznawane za pokarm sprzyjający długowieczności. To produkt spożywany codziennie przez jedną z najdłużej żyjących populacji na świecie. Co jednak sprawia, że tofu jest tak wyjątkowe? Ile tofu należy jeść codziennie, aby czerpać z niego maksymalne korzyści? Tofu to produkt na bazie soi, uzyskiwany w wyniku koagulacji białek mleka sojowego w procesie przypominającym produkcję podpuszczki zwierzęcej. Jest bogate w wysokiej jakości białko i stanowi jedno z głównych źródeł białka roślinnego dla wegetarian i wegan, do tego stopnia, że stanowi alternatywę dla mięsa. 100-gramowa porcja tofu zawiera około 8–10 gramów białka, dzięki czemu stanowi idealną alternatywę dla mięsa. Białka w tofu są kompletne, tzn. zawierają wszystkie niezbędne aminokwasy, których organizm potrzebuje do wzrostu, naprawy tkanek oraz produkcji enzymów i hormonów. Tofu jest dobrym źródłem nienasyconych tłuszczów, które wspomagają zdrowie układu sercowo-naczyniowego. Zawiera również kwasy tłuszczowe omega-3, które wykazują działanie przeciwzapalne i korzystnie wpływają na pracę mózgu. Tofu jest bogate w minerały, takie jak wapń, żelazo, magnez i potas, a także witaminy z grupy B. Wapń zawarty w tofu ma szczególne znaczenie dla zdrowia kości i jest łatwo przyswajalny przez organizm, dzięki czemu idealnie nadaje się dla osób, które nie spożywają produktów mlecznych. Tofu dostarcza około 70–100 kalorii na 100 gramów, przez co jest stosunkowo niskokalorycznym produktem spożywczym, odpowiednim dla osób, które dbają o prawidłową masę ciała. Japonia plasuje się na szczycie listy państw, jeśli chodzi o długość życia ich mieszkańców. Jednym z najistotniejszych elementów japońskiej diety, który może przyczynić się do długowieczności, jest właśnie obecność bogatych w składniki odżywcze pokarmów roślinnych. Mowa tu właśnie o tofu, które znajduje się wśród japońskich produktów spożywczych zalecanych przez dietetyków. Japończycy spożywają tofu codziennie na wiele sposobów: od pikantnych dań, takich jak zupa miso, przez yudofu (tofu w bulionie), aż po słodkie potrawy, takie jak kinako tofu (tofu z prażoną mąką sojową i cukrem). Nie może go również zabraknąć w tradycyjnych japońskich śniadaniach. Japońska dieta jest zrównoważona, bogata w owoce, warzywa, ryby i produkty pełnoziarniste. Ze względu na zawartość białka roślinnego i zdrowego tłuszczu tofu stanowi realną alternatywę dla mięsa. Pozwala ograniczyć spożycie tłuszczów nasyconych i sprzyja zdrowszej i lżejszej diecie. Co więcej, fitoestrogeny zawarte w soi (takie jak izoflawony) wykazują działanie ochronne na układ sercowo-naczyniowy. Tofu jest nie tylko pożywnym produktem spożywczym, lecz także przynosi liczne korzyści zdrowotne: W związku z tym, że tofu nie zawiera cholesterolu i jest bogate w tłuszcze nienasycone, sprzyja utrzymaniu dobrej kondycji serca. Przeprowadzone badania wykazały, że białko sojowe może pomóc obniżyć poziom cholesterolu LDL („złego”) we krwi, tym samym zmniejszając ryzyko chorób sercowo-naczyniowych. Ze względu na zawartość białka i błonnika tofu pomaga utrzymać uczucie sytości, co z kolei pozwala ograniczyć podjadanie niezdrowych przekąsek między posiłkami. Ponadto, tofu jest produktem niskokalorycznym, dzięki czemu można go włączyć do diety odchudzającej bez uszczerbku dla wartości odżywczych. Tofu jest dobrym źródłem wapnia, niezbędnego dla zdrowia kości i zapobiegania osteoporozie. Jest to szczególnie ważne dla osób, które nie spożywają nabiału. Fitoestrogeny zawarte w tofu, w szczególności izoflawony, wykazują w organizmie działanie podobne do estrogenu, pomagając zrównoważyć poziom hormonów i łagodząc objawy menopauzy. Chociaż nie ma jednej ilości odpowiedniej dla każdego, zaleca się spożywanie tofu co najmniej 2–3 razy w tygodniu, aby móc w pełni czerpać z jego wartości odżywczych. Typowa porcja tofu to około 100–150 gramów, co odpowiada około 8–12 gramom białka roślinnego. Tofu jest produktem niskokalorycznym, a więc spożywane w odpowiednich ilościach, nie tuczy. Cowięcej, włączenie go do diety niskokalorycznej może pomóc schudnąć, ponieważ wysoka zawartość białka sprzyja utrzymaniu uczucia sytości. Tofu należy unikać w przypadku uczulenia na soję, ponieważ może ono wywoływać reakcje alergiczne. Również jeśli cierpisz na niedoczynność tarczycy, przed spożyciem soi, z której wytwarzane jest tofu, skonsultuj się z lekarzem, ponieważ zawiera ona goitrogeny, czyli substancje, które mogą zakłócać prawidłowe funkcjonowanie tarczycy. Jako element zbilansowanej diety tofu może zastąpić mięso w wielu potrawach, pomagając zmniejszyć spożycie tłuszczów nasyconych i cholesterolu z białka zwierzęcego.Jedząc tofu zamiast mięsa, nawet przez kilka dni w tygodniu, możesz wspomóc zdrowie układu sercowo-naczyniowego, zmniejszyć ryzyko chorób przewlekłych i zwiększyć szansę na długowieczność. Warto również wspomnieć o wyższości tofu, jeśli chodzi o środowisko. Otóż produkcja tofu wywiera znacznie mniejszy wpływ na środowisko niż produkcja mięsa, a co za tym idzie jego popularność pozytywnie wpływa na zmniejszenie emisję gazów cieplarnianych i zużycie zasobów naturalnych, takich jak woda i ziemia. Jeśli chcesz prowadzić bardziej zrównoważony tryb życia, tofu będzie doskonałym wyborem. Pamiętaj, że jeżeli zdecydujesz się zastąpić mięso tofu, musisz zadbać o zbilansowanie diety innymi źródłami białka roślinnego, takimi jak rośliny strączkowe, komosa ryżowa i orzechy, aby dostarczyć organizmowi wszystkich niezbędnych aminokwasów. Tofu można wykorzystywać w wielu potrawach jako zamiennik mięsa: w zupach, curry, daniach typustir-fryczy burgerach warzywnych. Tofu ma neutralny smak, dzięki czemu można je przyrządzać na wiele sposobów, nadając mu dowolny aromat i smak. Najprostsza metoda przygotowania? Tofu smażone na patelni. Oto przepis, dzięki któremu będzie smakować wybornie. Składniki: Przygotowanie: Oprócz kupowania gotowego produktu w supermarkecie tofu można przygotować również w domu. Jest to bardzo proste i potrzeba tylko dwóch składników: żółtej soi i cytryny. Przygotowanie: Artykuł ukazał się oryginalnie na Vogue.it."
https://www.vogue.pl/a/o-rodzicielstwie-starzeniu-sie-i-zalu-katarzyna-sobczuk-wydala-nowe-eseje,"O rodzicielstwie, starzeniu się i żalu. Katarzyna Sobczuk wydała nowe eseje","Żal to jest coś, co dyscyplinuję. Umiem się z żalem obchodzić – mówi Katarzyna Sobczuk, artystka wizualna i filozofka. Właśnie ukazała się jej eseistyczna książka „Mała empiria”, w której przygląda się starzeniu i zagadce rodzicielstwa. Przeżywasz jakiś nieoczekiwany rodzaj smutku związany z premierą książki? Czuję się jak ktoś wydobyty na chwilę batyskafem z ciemnej materii sztuki. Ktoś, kto się wyłania, może się rozejrzeć i zaraz znów będzie zatopiony. Od razu myślę, że muszę zrobić nawiązującą do tego pracę, ponieważ uwielbiam metaforę ciemnej materii sztuki – kojarzy mi się z zupą pierwotną, początkiem życia. To wyobrażenie cię uspokaja? Uspokaja mnie myślenie o tym, jak ją zrobić. Na przykład jak znaleźć bulgoczącą smołę? Z drugiej strony mam poczucie, że powinnam wybrać jakąś konkretną myśl, żeby móc się za nią skryć. Jak u Stephena Kinga – atakują cię dziwne siły ciemności, a ty chowasz się za konkretną myślą albo wspomnieniem i one nie mogą cię namierzyć. Muszę też wykształcić kilka nowych zachowań, które roboczo nazywam zachowaniami „z wierności książce”. Czyli jeśli napisałam, że obojętność jest superstanem, to teraz muszę zachować obojętność na czynniki zewnętrzne. To jest oczywiście trudne. Skąd w tobie miłość do różnego rodzaju list, spisów, słowników? Może to jest jakaś resztka akademickich odruchów, potrzeba, żeby była pewna całość, porządek, kolejność? Taka jest natura enumeracji: melancholijna. Ostatnio znalazłam rzecz, która wydaje mi się strasznie śmieszna: sporządzoną przeze mnie listę grafomańskich figur w humanistyce. Co na niej jest? Cień cienia, kres kresu, światłocienie wyobraźni, muzeum wyobraźni, liryka utraty… Nie wiem, co sobie myślałam, tworząc taką listę, ale wtedy chciałam to spisać. Ten punkt na liście nazywał się „liryczne związki rządu”, ale były też inne. I z tej perspektywy – jeśli wychodzimy od grafomańskich cech współczesnej humanistyki, a potem przechodzimy do spisu udręk albo pocieszeń, to wydaje mi się, że jestem coraz mniej bezczelna. A ta próba wyhodowania obojętności jest jakimś rodzajem udręki? Nie, zupełnie nie. Taki tok myślenia, że obojętność ma też związek z zapominaniem erudycji, bardzo mi się podoba, kojarzy mi się z wolnością. Nagle mam poczucie, że nie muszę uwzględniać wszystkiego, co jest o czymś napisane. Mam swobodę, ponieważ nie pamiętam tego, ale wiem, gdzie jest, i wiem, gdzie co zaznaczyłam, nawet jeśli nie wiem, gdzie znajduje się dana książka. To jest uwolnienie intelektualne. Przez chwilę miałam nawet taką myśl, że każdy po studiach humanistycznych powinien na 10 lat zapomnieć wszystko, żeby nie mieć w głowie nieskończonych kategorii, skojarzeń i powtórzeń. Zwłaszcza że ma się nieprzepartą ochotę, żeby ciągle nimi żonglować. Tak! Bo to są dla osób po studiach nowiutkie narzędzia i nagle wszystkich chcą użyć. Cieszą się nimi, więc mówią cytatami, nimi opowiadają świat. Tymczasem bardzo przyjemnie jest czasem utracić te kategorie. I jeśli fantazjuję o przeczytaniu wszystkich książek jeszcze raz, to nie po to, żeby sobie wszystko przypomnieć, myślę raczej o tym jak o odwiedzinach u kogoś bliskiego. Podczas premiery książki powiedziałaś, że pisanie jej było polowaniem na myśli i zdarzenia. Co musi mieć w sobie zdarzenie, żebyś zwróciła na nie uwagę? Interesują mnie zdarzenia, które mają epifaniczny potencjał. To jest taki moment, że uderza mnie piękno jakiegoś zdarzenia lub sytuacji, które nie jest związane z obiektywnym pięknem. I nawet był taki fragment książki, który wyrzuciłam, bo nie byłam go pewna: opisywałam przejście przez patelnię w centrum Warszawy, plac koło metra. Lipiec, upał, stragan z kwiatami, ktoś gra na akordeonie smutną piosenkę. To ma epifaniczny potencjał chwilowego szczęścia. Ale? Możesz chcieć szybko przejść, bo jest gorąco, głośno, a ty jesteś na betonie. Jest wstrętnie i nienawidzisz tej piosenki! Chodzi o samą możliwość: to może być epifaniczne, ale może być też takie, że chcesz uciec. I miałam roboczą puentę, że z wiekiem maleje nam zdolność do epifanicznych przeżyć. Ale potem zadałam sobie pytanie, czy to jest prawda? Bo może nie maleje? Na pewno trudno na nie polować, to się musi po prostu zdarzyć. A jeśli już się wydarzy, nie da się tego zapomnieć: poczucia nagłej zgodności, lokalnego wyspowego szczęścia. A myśl? Co musi w sobie mieć? Musi być ciekawa, nie pochodzić z „chmury świata”, czyli tego wiecznie szemrzącego komunikatu, który bez przerwy słyszymy w głowie, i najlepiej, żeby nie była sformułowana w pierwszej osobie liczby mnogiej. Może być dziwna lub arbitralna, ale nie może powstać z tchórzostwa, mody lub premedytacji. Eric Berne w książce „Dzień dobry… i co dalej”, zawierającej skomplikowany system skryptów i klątw, podstawy analizy transakcyjnej, opisuje pewien rodzaj uśmiechu i w przypisie dodaje, że najczęściej go widuje u młodych długowłosych brunetek. To nie ma żadnego sensu, ale w pewien sposób czyni wiarygodnym cały system. Mnóstwo moich ulubionych myśli pochodzi z książki K. E. Grözingera „Kafka a Kabała”: złośliwi Strażnicy Bramy, którzy ją zamykają przed twoim przyjściem, Aniołowie, którzy na nas donoszą, nieskończone ilości oskarżycieli i obrońców, nieustannie obradujący nad nami arbitralny sąd. Od pytania „Co czujesz?” wolisz „Co myślisz?” – dlaczego? Nie wiem! Ale wyobrażam sobie czasem, że ktoś nagle mówi: „Ludzie, może te emocje wcale nie są takie ważne! Może już im dajmy spokój”. Różne psychologiczne mechanizmy wyobrażam sobie jako nasze moce, wielkie siły, jak w bajkach, na przykład wyparcie albo racjonalizację. Albo jako malutkie dzieła sztuki, których nie powinno się nikomu zabierać. To jest taka myśl na próbę, ja strasznie lubię myśli na próbę. Po prostu myślę je, żeby zobaczyć, co będzie, jak je pomyślę. Jednym z najbardziej poruszających momentów w twojej książce jest fragment o kryzysach w przyjaźni koło czterdziestki. Wymieniasz powody tych kryzysów: to, że przyjaciel jest świadkiem naszych niepowodzeń, albo to, że ukrywamy przed nim jakieś rodzinne sekrety. Wydaje mi się, że jednym z nich bywa to, żejedna osoba idzie na terapię, a druga niei przyjaciele zaczynają mówić innymi językami. Trochę jak w parze. Oczywiście, że tak. Jeśli jesteś osobą, która pozostaje przy swoim literackim języku, a twój przyjaciel zaczyna mówićjęzykiem psychoterapii, to chcesz uciekać. I myślisz, że już jest po wszystkim. Zwłaszcza że to ty jesteś odrzucona, bo na coś się nie godzisz, albo włączasz sceptycyzm. Jest mnóstwo śmierci przyjaźni po psychoterapiach, zwłaszcza tych źle przeprowadzonych, po których człowiek zaczyna namierzać toksyczność relacji trochę na oślep. Ale w przyjaźni jest porcja miłości i naprawdę wierzę, że może odżyć, tak jak trzynastoletni kot, który przechodzi kryzys zdrowotny i po kryzysie może jeszcze długo żyć. Fizyczneaspekty starzeniazupełnie cię nie interesują? Nie myślę o nich. Zazdroszczę! Ale to jest łatwe! Tak? Tak! Niestety nie mogę udzielać żadnych porad, ponieważ muszę uwzględniać takie osoby jak ja, które – jeśli im się coś radzi – zrobią odwrotnie. Ja po prostu nienawidzę rad! Instagram to jedna wielka porada. Podobnie jak gazety i magazyny, których od dawna nie otwieram… Gdybyś przeczytała jednym tchem wszystkie leady, zobaczyłabyś, że to jedna wielka porada, do tego pisana w liczbie mnogiej. Świat nam ciągle coś doradza, to jest dla mnie nie do wytrzymania. Dlatego nie mogę nikomu niczego doradzić, na przykład jak się nie interesować fizycznymi aspektami starzenia. Piszesz, że współczesna młodość nie jest egzaltowana. A jaka jest? Nie wiem. Ale ja mam raczej niszowe doświadczenie, znam tylko przyjaciół moich dzieci, dlatego nie chcę generalizować. Natomiast zaobserwowałam taki moment: kiedy moi znajomi wykładowcy na różnych uczelniach narzekają na studentów, to zawsze znajdzie się ktoś – i jest to mężczyzna – kto powie, że już najstarszy tekst kultury jest narzekaniem na młode pokolenie, a na tabliczkach kamiennych napisano, że młode pokolenie jest złe i że zbliża się koniec cywilizacji. Takie ustawienie: narzekasz? Zawsze ktoś osłabi twoje narzekanie. Mnie figura tego, który gasi przyjemność narzekania bardzo interesuje i śmieszy. Też kiedyś narzekałam, więc tym bardziej znam tę satysfakcję. Nawet mówiłam, że przestałam pracować, kiedy studenci zaczęli pisać Kant przez „C”. Ale teraz jestem jakoś powściągliwa, nie czerpię z tego przyjemności. A co ze starszym pokoleniem? Piszesz o „obsesji otwartej przyszłości” – też ją masz? Niechęć do planowania i przypieczętowania planu jakimś konkretnym działaniem. Po co planować, gdzie się zje, jeśli można zjeść wszędzie? Odkąd ją opisałam, jestem trochę jak lekarz, który się na tym zna, ale wciąż może się przeziębić. Ta obsesja jest dla mnie przedmiotem poznania, umiem ją rozpoznawać. Jej główną cechą wydaje się niechęć do planowania przyszłości –umawiania się, obietnicy, że gdzieś się przyjedzie. Piszesz: „Gdy pytam ojca: >>Przyjedziesz do nas na święta?<<, odpowiada: >>Zobaczymy<<”. Chodzi o to, że przyszłość nie może być zamknięta, uwięziona. Umówienie się z kimś na coś zdeterminuje przyszłość, będzie jej jakąś wersją, a nie mamy przecież pewności, że najlepszą. Ja też to mam. Umawiam się z kimś, a potem myślę: „Niech wydarzy się coś, co sprawi, że nie będę mogła pójść!”. Tak, zawsze jest skryta nadzieja, że może coś jednak zakłóci plan. Rozumiem to i obserwuję też u siebie, ale staram się natychmiast korygować i poddawać osądowi. Można sobie znaleźć mnóstwo narzędzi, żeby do tego nie dopuścić – ogromnie wierzę w możliwości woli. Niektórzy wbrew sobie kupują bilety, planują wakacje, zapraszają gości – wymuszają to na sobie. Można się też otoczyć osobami, które mają inaczej. Pod warunkiem, że nie traktuje się życia jak strumienia, w którym zawsze jednak nie idziemy na imprezę. Bo może się okazać, że akurat ta impreza stanie się w twoim życiu kluczowa. Wszystko mogło się tam zdarzyć! Piszesz o rozwidleniach – każdy ma w pamięci taki moment, który raz na jakiś czas obraca w myślach i zastanawia się, jakby wyglądałoby jego życie, gdyby wtedy zrobił coś zupełnie innego. Ja też mam kilka rozwidleń. Moje ulubione jest takie: tuż przed egzaminami na studia doktoranckie znalazłam ogłoszenie o pracy „dla osób z humanistycznym wykształceniem”. Gdy poszłam pod wskazany adres na Rakowieckiej, okazało się, że chodzi o UOP i pracę w białym wywiadzie. Więc gdybym się nie dostała na studia doktoranckie, byłabym teraz szpiegiem! Tak to wyglądało pod koniec XX w. Fajne! Bardzo. Była lampka na biurku z ostrym światłem i starszy pan. Szczególnie fajna była rozmowa o językach obcych, kiedy usłyszałam: „Języków szybko uczymy w naszych ośrodkach zamkniętych”. Do tej pory mam takie rozwidlenie: mogłam czytać zagraniczną prasę i namierzać tajemnicze informacje, kody. I szyfry, to byłoby wspaniałe. Żałujesz tego wyboru? Nie, żal to jest coś, co dyscyplinuję. Umiem się z żalem obchodzić. Jest w tym raczej taka fantazja, że mogłabym mieć drugą tożsamość, cały czas mam to jakoś we krwi. Pierwszą książkę wydałaś pod pseudonimem. I do ostatniej chwili myślałam, czy nie powinnam mieć nowego pseudonimu do „Małej empirii”, żeby się zamaskować. Być może „miejsca rozwidlenia” pozostawiają w człowieku jakieś ślady i coś z alternatywnej drogi chce się mimo wszystko przedostać do tej wybranej. To jest robocza myśl na próbę, może być przykładem obłąkanej idei – gdy jesteśmy pod jej urokiem, wszystko zaczyna się zgadzać, nawet to, że teraz pasjami tnę zagraniczne pisma. Jesteś nie tylko filozofką, lecz także autorką instalacji i kolaży przestrzennych. Jedna z twoich prac to pomnik pisania książki. Skąd wziął się ten pomysł? Chciałam mieć pomnik – mnie przy małym biureczku. Taką figurkę. Można o tym powiedzieć bardzo dużo rzeczy: o zastępstwie, poczuciu władzy, sile reprezentacji… Coś, co ma swoją reprezentację, jakoś zostaje wzmocnione, powstaje z tego energia. Ale tak naprawdę chodzi o zwycięstwo pewnej siły, gdy wchodzę do pokoju. Wchodzisz z zamiarem pisania… Ale natychmiast ożywia się moja dziecinna robota i muszę ją wykonać. Mam na przykład taką płaczącą wycinankę, którą zrobiłam po załamaniu na zebraniu szkolnym. Jednak muszę powiedzieć, że nie zawsze zwycięża praca plastyczna, czasem jest na odwrót. Chcę zrobić makietę, a zamiast tego coś opisuję. Tak było z makietą przedstawiającą pokój nastolatka. Wszystko miałam przemyślane: jak wyhodować pleśń i przenieść ją pęsetą na małe kanapeczki – te, które dzieci noszą przez tydzień w plecaku, jak z ubranek Kena zrobić stosy łachów na podłodze – wiedziałam, jak odtworzyć cały syf pokoju nastolatka. Taki był plan. I? Koleżanka powiedziała mi, że znalazła w kosmetyczce córki papierosy. I ja strasznie chciałam mieć miniaturowe papieroski. Pytałam o nie wszędzie, bo wbrew pozorom trudno jest samemu zrobić miniaturowe papieroski. W Neapolu jest cała uliczka, na której możesz kupić wszystko do bożonarodzeniowych szopek, ale też do różnych innych rzeczy, i tam je znalazłam. Ale okazało się, że musiałabym kupić kilogram miniaturowych papierosków! No więc zaniechałam, ponieważ jednak strasznie chciałam mieć pokój nastolatka, opisałam go. Dlaczego jesteśfanką prokrastynacji? Bo myślę, że podczas niej powstają najbardziej twórcze rzeczy. Zwycięża jakaś podstawowa, elementarna energia. Przypomina mi się wizja z książki „Taniec życia” Edwarda T. Halla sposobu życia Indian, którzy codziennie rano przyglądali się, jaki jest dzień. Czy to jest dzień na polowanie? Czy może na uprawę? A może na odpoczynek? Podobnie mają artyści – nawet jeśli mają jakiś plan, kolejkę wykonywanych prac, zwycięży to, co najsilniejsze, co musi teraz powstać. Mam taką wizję przechodzenia z nieistnienia do istnienia rzeczy najbardziej koniecznych. Organicznie wydobywa się to, co jest w danej chwili najważniejsze. Albo przynosi najwięcej radości, albo ma największy sens. A czasem sama przyjemność jako sens wystarczy. Katarzyna Sobczuk: artystka wizualna, filozofka. Autorka książek „O dziwnych uczuciach” (pod pseudonimem Karolina Gordon) i „Mała empiria”.Zajmuje się kolażem przestrzennym i instalacją."
https://www.vogue.pl/a/podcast-inna-strona-swiata-s-4-odc-5-o-wrastaniu-w-polska-tradycje-z-tessa-capponi-borawska,"Podcast „Inna strona świata”, s. 4, odc. 5: O wrastaniu w polską tradycję z Tessą Capponi-Borawską","„Inna strona świata”, to podcast poświęcony osobom wyróżniającym się aktywnością zawodową, reprezentującym złożoną genealogię, nietypową tożsamość narodową i płciową. O wrastaniu w polską tradycję i studiach nad kuchnią Półwyspu Apenińskiego oraz strategii wychowywania dzieci w duchu polsko-międzynarodowym rozmawiam z felietonistką i pisarką Tessą Capponi-Borawską.  Podcastu „Inna strona świata”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/wloski-projektant-giorgio-armani-slynie-z-klasycznej-mody-czym-wyroznia-sie-jego-styl,Giorgio Armani stworzył niepowtarzalny styl. Jak włoski projektant stał się legendą?,"Włoski projektantGiorgio Armanizbudował prawdziwe imperium mody. Od kilkudziesięciu lat jego styl pozostaje niezmienny. Uwielbiają go wszyscy miłośnicy klasyki. Co wyróżnia tę niepowtarzalną estetykę? Giorgio Armani światu zaoferował niepowtarzalny styl. Zyskał go prostymi, lecz pionierskimi wówczas zabiegami. Przede wszystkim oparł go o dekonstrukcję marynarki. Nagle stała się wygodna. Lekka, nonszalancka. Mimo wszystko jednak – szykowna. Już nie zbroja czy mundur, ale nadal element wyrafinowanego krawiectwa. Starzy rzemieślnicy załamywali ręce, bo Armani pozbył się sztywnych elementów z wnętrza, odrzucił fizeliny, płótna i poduszki, by pozwolić marynarce na swobodne opadanie na piersiach i ramionach oraz na modelowanie sylwetki. Kunsztu wykonania odmówić mu jednak nie mogli. –Prostota nigdy nie jest punktem wyjścia, ale zawsze punktem dotarcia– mistrz powtarza do dziś. Ową męską marynarkę zinterpretował na nowo także dla kobiet, czyniąc ją ubiorem praktycznym i eleganckim. Zmodyfikował jej proporcje, przesunął guziki. Później dodał jeszcze stójkowe kołnierzyki i płaszcze w stylu dżellaby na wzór strojów arabskich, jednak gdy porównać jego kolekcję z 1978 roku, jedną z pierwszych, i tę na wiosnę 2025 roku – niewiele się zmieniło. To nadal klasyczny garnitur, nowoczesne, minimalistyczne linie i przejrzyste fasony. I słusznie, bo to w zupełności wystarczy. –Cenię wspaniałą i fascynująco nudną przewidywalność jego projektów, klasę i wyczucie kobiecego ciała– potwierdza Ania Kuczyńska. Jak mówi, od lat uwielbia jego subtelne detale krojów i rozpoznawalną linię. –Ta moda jest szykowna. Świat, który stworzył wokół siebie Armani, jest wizualnie umiarkowany, luksusowy i konsekwentny. Jego sposób projektowania jest mi bliski, a konsekwencja w budowaniu wizerunku mnie inspiruje– dodaje projektantka. Inspiruje na tyle, że jego biografia była impulsem do zorganizowania jej pierwszego pokazu mody w swoim własnym domu, tuż po powrocie z Rzymu i Paryża, w których studiowała projektowanie. –Przeczytałam, że Armani tak właśnie zaczął karierę, i w swojej młodej głowie pomyślałam, że to będzie odpowiednie –wspomina dziś Ania. Armani, który już w 1982 roku znalazł się na okładce magazynu „Time”, w przeciwieństwie do wielu konkurentów nigdy nie sprzedał swojej marki koncernom pokroju LVMH czy Kering. Jak przyznał, to kwestia dumy, która nigdy nie pozwoliła mu dać się „przehandlować”. A miałby co, bo oprócz jego klasycznych linii na stole leżałyby – do wyboru, do koloru – także popularne Emporio Armani, niedrogie Armani Exchange, którym w zamierzeniu, jak wyznał, chciał konkurować z Zarą, uwielbiane we Włoszech sportowe EA7 oraz pokazywane na tygodniach haute couture Armani Privé. Do tego marka Armani Casa, kawiarnie, kwiaciarnie, restauracje, hotele. Czasem mieszczące się zresztą w jednym obiekcie, choćby w gmachu przy Via Manzoni w Mediolanie, tuż obok La Scali, czy przy Madison Avenue w Nowym Jorku. Prawdziwe imperium. W pracy posługuje się manierami, z dzisiejszego punktu widzenia, démodé. A z pewnością zbyt szarmanckimi, jak na wymagający nieustannego pędu zawód. Współpracę z modelką Emilią Nawarecką projektant nawiązał ponad dekadę temu – wystąpiła w kilku pokazach i kilku sesjach. –Podczas przygotowań do pokazu signore Armani, bądź Mr Armani, bo tak do niego się zwracamy, wszystko osobiście nadzoruje i uczestniczy w każdym etapie: od castingu przez fitting aż do faktycznego show. Wspaniale traktuje modelki: troszczy się, pyta, czy nie jest nam zimno, czy odpowiada nam to, że on, mężczyzna, poprawia na nas kreacje. Przed każdym pokazem wygłasza też nam mowę: opowiada o kolekcji, o tym, jak ważne są dla niego nasze emocje na wybiegu. Zazwyczaj jesteśmy proszone o „przyjemny wyraz twarzy, wręcz uśmiech”, co na wybiegach rzadko się zdarza. Signore Armani potrafi nawet pokazywać, jakich min kategorycznie sobie nie życzy –opowiada Nawarecka. Cały tekst przeczytasz w „Vogue Polska” na grudzień 2024 roku.Zamów numer już dziś z jedną z dwóch okładek do wyboru na vogue.pl."
https://www.vogue.pl/a/co-zobaczyc-w-paryzu-w-2025-roku-wystawe-o-sztuce-pop-artu-pop-forever,Jak pop-art stał się jednym z najbardziej wpływowych nurtów artystycznych?,"Andy Warhol mówił o sobie, że jest „głęboko powierzchowny”, jednak słowami słynnego artysty scharakteryzować można cały nurt sztuki popularnej. Przy okazji wystawy „Pop Forever”, odbywającej się w Fondation Louis Vuitton, zastanawiamy się, jak pop-art z efekciarskiego trendu stał się jednym z najbardziej przenikliwych i wpływowych kierunków artystycznych. „Co właściwie sprawia, że dzisiejsze mieszkania są tak odmienne, tak pociągające?” – tym pytaniem brytyjski artysta Richard Hamilton zatytułował kolaż z 1956 roku, który skleił z wycinków z amerykańskich czasopism. Niewielki obrazek przedstawia fikcyjny pokój dzienny, urządzony wstylu lat 50.Znajduje się w nim wszystko, co miałoby czynić życie wygodniejszym i przyjemniejszym: nowy model telewizora, odkurzacz marki Hoover, magnetofon szpulowy oraz puszka szynki konserwowej. Na ścianie wisi okładka komiksu, za oknem błyszczy szyld kina, a na suficie rozciąga się pejzaż ziemskiego globu widzianego z kosmosu. Wnętrze zamieszkują „Adam i Ewa nowoczesnych czasów”: nagapin-up girloraz kulturysta trzymający w garści gigantyczny lizak z napisem „POP”. Kolaż Hamiltona służył jako plakat wystawy „This Is Tomorrow” w londyńskiej Whitechapel Art Gallery, będącej wspólnym pokazem kolektywu Independent Group. Należący do niego artyści i teoretycy (m.in. Eduardo Paolozzi, Nigel Henderson, Lawrence Alloway, Magda i Frank Cordell) uważali, że sztuka brytyjska utknęła w martwym punkcie: była wyniosła, hermetyczna, a przez to niezrozumiała dla przeciętnego odbiorcy. Zamiast z nadzieją patrzeć w przyszłość, wciąż rozdrapywała powojenne rany. Członkowie Independent Group, znużeni jej patosem, opowiadali się za egalitarną sztuką, która czerpie inspirację z codziennych doświadczeń, afirmuje wytwory kultury masowej, syci się „estetyką obfitości”, a przede wszystkim odzwierciedla potrzeby i ambicje zwykłych ludzi. Artyści szukali tematów i motywów głównie w amerykańskiej prasie, która – jak twierdził Paolozzi – „stanowiła katalog egzotycznego społeczeństwa, bogatego i szczodrego, gdzie sprzedaż gruszek w puszce zamieniała się w wielobarwne marzenie”. Właśnie taką kolorową fantazję ukazuje kolaż Hamiltona, który ze zwykłego plakatu urósł do rangi sztandaru, sygnalizującego nadejście nowego artystycznego trendu. Według definicji podanej przez Brytyjczyka ta nowa sztuka miała być: „publiczna, przemijająca, niskonakładowa, produkowana masowo, młoda, błyskotliwa, seksowna, efekciarska, olśniewająca i wielkobiznesowa”. Do dziś badacze spierają się, kto nadał jej nazwę – Hamilton, Paolozzi, a może Alloway. Pewne jest jedno – hasło „pop-art” przyjęło się błyskawicznie i opanowało cały świat. Chociaż pop-art narodził się w Wielkiej Brytanii, to jednak dorastał po drugiej stronie Atlantyku. W przeciwieństwie do angielskiego społeczeństwa, które wciąż jeszcze borykało się z powojenną recesją, Amerykanie żyli pełnią życia, korzystając z dobrodziejstw boomu gospodarczego lat 50. Jak grzyby po deszczu na przedmieściach wyrastały domy jednorodzinne, z fabryk samochodowych wyjeżdżały coraz nowsze modele Forda czy Chevroleta, a półki supermarketów uginały się pod ciężarem najrozmaitszych towarów. Lodówki, odkurzacze, tostery czy radia należały do standardu wyposażenia. W 1959 roku 86% gospodarstw domowych posiadało co najmniej jeden telewizor. W całych Stanach było więcej teleodbiorników niż pralek i zmywarek do naczyń razem wziętych. Wspólne oglądanie telewizji stało się rodzinnym rytuałem, któremu towarzyszyły podgrzewane na tacce posiłki (tzw.TV dinners). Na szklanych ekranach, w radiu i gazetach mnożyły się reklamy kolejnych produktów, zachwalanych przezgwiazdy Hollywoodu. Joan Crawford polecała szampon Lustre-Creme, a aktor (i przyszły prezydent USA) Ronald Reagan – papierosy Chesterfield. W społeczeństwie konsumpcyjnym obywatele stali się klientami, a produkcja i kupowanie – obsesją. Ludzie przestali potrzebować, a zaczęli chcieć. Okres prosperity lat 50. i 60. wymagał odpowiadającej mu sztuki. Twórczośćabstrakcyjnych ekspresjonistów, którzy do tej pory rządzili niepodzielnie na arenie artystycznej, nie przystawała do zmieniających się realiów. Era dominacji Jacksona Pollocka czy Willema de Kooninga dobiegła końca. Do głosu doszło młode pokolenie artystów, którzy doskonale odnajdowali się w nowej rzeczywistości i rozumieli wypływające z niej ludzkie pragnienia, kaprysy i fantazje. Skupiając uwagę na banalnych składnikach codzienności, podsycali wizję dostatniego i beztroskiego życia. Karmili swoją sztukę tym, czym sami żyli: kolorowymi magazynami, programami telewizyjnymi, celebrytami, komiksami, gotowym jedzeniem. Fascynacji dobrostanem amerykańskiej rzeczywistości ulegli nie tylko Brytyjczycy i sami Amerykanie, lecz także Włosi, Francuzi, Niemcy, Skandynawowie, a nawet Brazylijczycy i Japończycy. Z biegiem lat pop-art, mający anglosaską proweniencję, przeobraził się w zjawisko o globalnym zasięgu. W 1961 roku Richard Hamilton stwierdził, że artysta „jest konsumentem kultury masowej, a zarazem jej współautorem”. Twórcy pop-artu nie musieli marnować sił ani czasu na wymyślanie czegoś, co już istniało. Wszechobecna medialna propaganda „społeczeństwa dobrobytu” podsuwała im dość ikonograficznych inspiracji. Wystarczyło po prostu przelać je na płótno. Na początku lat 60.Andy Warholzapełniał obrazy przedstawieniami puszek zupy Campbell’s, banknotów jednodolarowych i butelek coca-coli, Wayne Thiebaud malował szminki, ciasta z kremem i gumy balonowe, a Roy Lichtenstein kopiował pojedyncze „klatki” z poczytnych komiksów. Niektórzy pop-artyści (m.in. Robert Rauschenberg, Tom Wesselmann, Martial Raysse) przytwierdzali do płócien realne przedmioty, np. fragmenty gazet, piłki plażowe, zegary ścienne tudzież świecące żarówki, tworząc w ten sposób trójwymiarowe asamblaże. Claes Oldenburg posunął się jeszcze dalej. W 1961 roku w jednej z manhattańskich galerii otworzył „The Store” – sklep, gdzie sprzedawał lodowe desery, kawałki tortu, spodnie, garnitury i porcje mięsa wykonane z gipsu pomalowanego tanią farbą emaliową. „Łaziłem po sklepach w tę i z powrotem, jakby były muzeami. Podziwiałem towary w witrynach i na ladach niczym eksponaty sztuki” – wspominał. Pop-artyści – przejmując po dadaistach strategięready-made– sięgali po gotowe przedmioty codziennego użytku, były one bowiem ogólnodostępne, powszechnie rozpoznawalne i niemal każdy mógł sobie na nie pozwolić. Jak zauważał Warhol: „Widzisz coca-colę w telewizji i możesz być pewny, że prezydent pije colę, żeLiz Taylorpije colę – i ty też możesz pić colę!”. Twórcy pop-artu wzmacniali tę wizję egalitarnej i dostatniej rzeczywistości kapitalizmu, nadając pospolitym rzeczom intensywne kolory, lśniące powierzchnie i duże rozmiary. Sprawiali, że zwykła butelka piwa albo deska sedesowa zmieniały się w obiekty pożądania. Artyści ukazywali rzeczywistość sfabrykowaną i przejaskrawioną, a przez to jeszcze atrakcyjniejszą, obnażając tym samym społeczne nienasycenie i hedonistyczny materializm. Dzieła pop-artu – tak jak prezentowane na nich produkty – zyskały status towarów przeznaczonych do szybkiej, bezrefleksyjnej konsumpcji. Kariera wielu pop-artystów rozpoczęła się nie w pracowni malarskiej, lecz w sklepie albo studiu projektowym. Jeszcze jako nastolatek Warhol trudnił się aranżowaniem witryn butiku w rodzinnym Pittsburghu, a później – już w Nowym Jorku – kreślił ilustracje modowe dla „Vogue’a”, „Harper’s Bazaar” i „Glamour”. Podobną drogę obrał Tom Wesselmann, który zaczynał jako rysownik i autor kreskówek. Ed Ruscha pracował w agencji reklamowej w Los Angeles, Eduardo Paolozzi prowadził w Essex firmę produkującą tekstylia, tapety i ceramikę, natomiast Patrick Caulfield projektował dla spożywczego koncernu Crosse & Blackwell. Zdobywszy doświadczenie w branży komercyjnej, artyści adaptowali jej narzędzia i techniki na potrzeby sztuki. Krzykliwe kolory, wyraziste kontury, odbitki, logotypy, duże formaty, sugestywne liternictwo i inne środki właściwe reklamie wygodnie umościły się w pop-arcie. Imitując metody poligraficzne, Roy Lichtenstein najpierw przerysowywał wyrwany z kontekstu fragment komiksu o Myszce Miki, Popeye’u lub X-Menach, a następnie za pomocą rzutnika odmalowywał go na płótnie. Z kolei James Rosenquist korzystał z umiejętności, jakie nabył pod koniec lat 50., pracując jako twórca billboardów na Times Square. Jego obrazy – skomponowane z wzajemnie przenikających się przedstawień karoserii samochodowych, jedzenia i części ludzkiego ciała – osiągały niekiedy nawet 26 metrów długości, przywołując skojarzenia z wielkoformatowymi reklamami, ale i monumentalną sztuką sakralną. Również Warhol przejął techniki typowe dla świata komercji. Porzucił tradycyjne malarstwo na rzecz szybszej i efektywniejszej serigrafii, która pozwalała mu zwielokrotniać ten sam obraz. Artysta nie musiał nawet uczestniczyć w akcie tworzenia, gdyż kolejne sitodrukowe odbitki wykonywali asystenci, pracujący wjego studiu znanym jako „Fabryka”. Czym różni się butelka coli odMarilyn Monroe? Z punktu widzenia pop-artu niczym. Wraz z nastaniem ery mass mediów gwiazdy filmu, muzyki czy polityki stały się równie dostępne co popularny napój. Medialna wszechobecność uczyniła z celebrytów towary konsumowane przez rzesze wielbicieli. Nie bez powodu Rosenquist umieszczał na obrazach portret Johna F. Kennedy’ego obok czekoladowego tortu, a Paolozzi zestawiał puszkę tuńczyka z wizerunkiem Lucille Ball. Uprzedmiotowienie sławnych postaci szło w parze z ich fetyszyzowaniem. Jayne Mansfield, Gina Lollobrigida czyJames Deanbyli nie tylko uwielbianymi aktorami, lecz także symbolami seksu. Ich wdzięk działał jak wabik, który w rękach handlowców stanowił pomocne narzędzie. Zgodnie z zasadąsex sellserotycznymi aluzjami można sprzedać wszystko: od bielizny do opon samochodowych. Dowiodła tego reklama z 1950 roku, w której seksbomba wszech czasów Marilyn Monroe wzdycha uwodzicielsko nad olejem silnikowym Royal Triton. Podpatrując chwyty marketingowe, pop-artyści chętnie stosowali je we własnej sztuce. Mel Ramos przedstawiał na obrazach nagie modelki pozujące przy cygarze lub tubce pasty do zębów, Oldenburg nadawał rzeźbom szminek falliczne kształty, a Evelyne Axell czyniła aluzje do seksu oralnego, portretując kobiety jedzące lody. Powielając reklamowe strategie z pogranicza komercji i pornografii, demaskowali zachłanność, seksizm i prymitywne żądze społeczeństwa konsumpcyjnego. Twórcy pop-artu rozpoznawali w celebrytach symbole ogólnospołecznych aspiracji oraz marzeń o bogactwie, sukcesie i sławie. Któż nie chciałby, chociaż na moment, żyć jakElvis PresleyczyJackie Kennedy? Odpowiadając na to pytanie, Warhol – który sam cieszył się statusem gwiazdy – miał stwierdzić: „W przyszłości każdy będzie sławny przez 15 minut”. Przypisywane artyście słowa stanowiły kuszącą obietnicę, ale też przestrogę. Sława jest bowiem ulotna jak wspomniany kwadrans. Resztę czasu wypełnia proza życia, pozbawiona blasku reflektorów, nierzadko naznaczona trudami. Warhol portretował Marilyn Monroe, Jackie Kennedy iJudy Garland, gdyż widział w nich ikony kultury popularnej, a jednocześnie postacie tragiczne mierzące się z osobistymi dramatami. Bohaterami jego sitodruków były jednak nie tylko uwielbiane gwiazdy show-biznesu, lecz także wszyscy ci, wokół których media budowały atmosferę sensacji, skandalu, kontrowersji, strachu. Artysta wykorzystywał tematy, którymi telewizja i brukowce codziennie karmiły masowego odbiorcę. Celowo reprodukował w kółko te same obrazy. Im częściej je powtarzał, tym szybciej powszedniały i zaczynały nudzić. Tym sposobem Warhol udowodnił, że w społeczeństwie konsumpcyjnym – nieustannie głodnym nowych podniet, ale i łatwo tracącym zainteresowanie – ludzkie dramaty z czasem przestają robić na kimkolwiek wrażenie, a celebryci tracą swoją aurę wyjątkowości. Od początku twórcy pop-artu stali przed dylematem, czy afirmować rzeczywistość konsumpcjonizmu, czy ją podważać. Ostatecznie czynili i jedno, i drugie. Pławiąc się w barwnym natłoku dóbr materialnych, reklam, idoli, gloryfikowali to, co prozaiczne, wspólne i powszechne. Sprawili, że sztuka i życie zbliżyły się do siebie jak nigdy dotąd. Jednocześnie obnażali w subwersywny sposób opresyjność kultury konsumpcyjnej. Bez jawnego moralizatorstwa poddawali krytyce jej ciągłe niezaspokojenie, powierzchowność, populizm, znieczulenie, skłonność do eksploatowania i gry na najniższych instynktach. Pop-artyści byli zatem najbardziej wyrafinowanymi przeciwnikami konsumpcjonizmu, a zarazem jego największymi beneficjentami. Od momentu pojawienia się pop-artu traktowano go jako marginalne zjawisko, któremu wróżono rychły upadek. Uważany za łabędzi śpiew modernizmu, właściwie nigdy jednak nie zniknął z pola widzenia. Adaptował się i przeobrażał w kolejnych dekadach, co pewien czas przypominając o sobie jako „neopop”. Odżywał za sprawą twórczościKeitha Haringa, Takashiego Murakamiego,Jeffa Koonsa, Deborah Kass czy Derricka Adamsa. Parafrazując tytuł kolażu Richarda Hamiltona, można zadać pytanie: co sprawia, że pop-art jest wciąż tak pociągający? Odpowiedzi należy szukać nie w wizualnym uroku tej sztuki, lecz w jej roli. Dzieła pop-artu pozwalają społeczeństwu dostrzec w nich jego własne oblicze. Są niczym lustro, ujawniające walory i defekty. Gdyby przejrzeć się w nim dzisiaj, zobaczylibyśmy świat, w którym miejsce Marilyn i Elvisa zajmują coraz to nowe gwiazdy, a w szeregi celebrytów wstąpili influencerzy i streamerzy. Mass media wzbogaciły się oInstagram i TikToka, ikonosferę zasiliły wiralowe memy, a reklamy przeobraziły się w spersonalizowane treści marketingowe, napędzane przez algorytmy, które śledzą nasze wybory i podpowiadają – w sposób dla nas niemal niezauważalny – zakup kolejnych produktów. Ponad pół wieku temu pop-artyści przepowiedzieli nadejście rzeczywistości, której dziś doświadczamy. Jednak wyjątkowość ich sztuki polega nie tyle na prorokowaniu, ile na podążaniu z duchem czasów. Odzwierciedlając zastane realia, pop-art stale utrzymuje swoją aktualność. Wystawa „Pop Forever, Tom Wesselmann &…” w Fondation Louis Vuitton w Paryżu trwa do 24 lutego 2025 r."
https://www.vogue.pl/a/dermokosmetyki-marki-jan-marini-jako-gwiazdkowy-prezent-dla-najblizszych-na-topestetic-pl,Kosmetyki amerykańskiej marki Jan Marini jako gwiazdkowy prezent dla najbliższych,"Koniec roku zwykle wiąże się ze zmęczeniem, które natychmiast uwidacznia się również na skórze. Bywa matowa, przesuszona, o nierównomiernym kolorycie i pozbawiona blasku. Dlatego pielęgnacja ukierunkowana na odświeżenie cery to najlepszy pomysł na prezent dla bliskich. Jakich składników poszukiwać? Które kosmetyki z Topestetic.pl sprawią, że skóra znów rozpromienieje? Zima jest wymagająca dla ciała i samopoczucia, zwłaszcza w grudniu. Krótkie dni, najmniejsza ilość światła w roku, przedświąteczny pęd mogą odcisnąć piętno na naszym zdrowiu i urodzie. Skóra to papierek lakmusowy zmian zachodzących w organizmie. Jej kondycja zawsze wskazuje na niedobór wody, niezbilansowaną dietę, zbyt małą ilość snu, deficyt regeneracji i odpoczynku lub nadmiar godzin spędzonych przed ekranem komputera lub smartfona. Dlatego myśląc o wsparciu cery, warto zainwestować w efektywnie działające substancje czynne. Właściwości składników aktywnych zawartych w kosmetykach Jan Marini są poparte badaniami. Ta amerykańska marka jako pierwsza wprowadziła do swoich receptur kwas glikolowy, antyoksydanty (do kremów z filtrem) oraz lipofilową formę witaminy C w synergii z DMAE (substancja naturalnie występującą w organizmie, która stymuluje produkcję kolagenu i elastyny, przyczynia się do ujędrnienia, poprawy napięcia skóry oraz wygładzenia zmarszczek). Jest więc pionierką w branży. Słynie z najlepszych innowacyjnych formuł i dermokosmetyków, które są uwielbiane. Credo Jan Marini brzmi: dostarczyć skórze niezbędnych składników, które poprawią jej kondycję i przełożą się na lepszy wygląd w dość krótkim czasie. Produkty Jan Marini wyróżnia efektywność działania, co potwierdzają niezależne ośrodki naukowe (efekty badań są ogólnodostępne – opublikowano je w czasopiśmie medycznym „Journal of Drugs in Dermatology”). Które formuły Jan Marini sprawdzą się zimą, przywrócą skórze dobrą kondycję, a przy okazji ucieszą jako prezent? Jakich składników aktywnych poszukiwać? Retinol i jego pochodne, czyli retinoidy, są jednymi z najlepiej przebadanych substancji aktywnych w świecie dermatologii i kosmetologii. To składniki o potwierdzonym działaniu: wygładzają zmarszczki, a ze względu na właściwości stymulujące komórki skóry do produkcji kolagenu, elastyny i kwasu hialuronowego (glikozaminoglikanów) ujędrniają. W przeciwieństwie do wielu składników kosmetycznych retinol przenika przez naskórek do głębszych warstw. Tam jest przekształcany w kwas retinowy – bardziej aktywną formę tej substancji – i działa na procesy różnicowania się komórek. Słowem: retinol wykazuje zdolności do przebudowy skóry. Stosowany regularnie zagęszcza skórę, rozjaśnia przebarwienia, ujednolica koloryt i poprawia teksturę. Sprawdzi się również do redukcji zmian trądzikowych. Retinol powinno się wprowadzać do rutyny pielęgnacyjnej właśnie zimą ze względu na potencjalne podrażnienia, które może wywołać w kontakcie ze światłem słonecznym – a tego o tej porze roku w naszej strefie klimatycznej jest niewiele. Co ciekawe, obecnie poleca się stosowanie retinolu całorocznie – oczywiście przy założeniu, że unikamy opalania i chronimy skórę kremami z wysoką fotoprotekcją. Jan Marini Age Intervention Retinol Plus to Przeciwstarzeniowy krem z 0,5-proc. all-trans-retinolem połączonym z zaawansowanymi peptydami i antyoksydantami. All-trans-retinol spłyca zmarszczki, zagęszcza i ujędrnia skórę, a także ujednolica koloryt i przywraca blask. Miks peptydów i antyoksydantów wzmacnia właściwości przeciwstarzeniowe tego kremu oraz chroni przed negatywnym wpływem wolnych rodników na naskórek. Kosmetyk reguluje też wydzielanie sebum i obkurcza pory. Dzięki składnikom nawilżającym i kojącym daje skórze komfort w trakcie stosowania. Jan Marini Luminate Face Lotion to kuracja depigmentacyjna przeznaczona do stosowania na skórę z przebarwieniami. A przy okazji zapobiega starzeniu. Zawiera siedem aktywnych substancji depigmentacyjnych, m.in. alfa-arbutynę, heksylorezorcynol i all-trans retinol. Lotion rozjaśnia, ujednolica i wygładza powierzchnię skóry. Ta genialna kuracja stopniowo przywraca cerze porcelanowy koloryt, zagęszcza ją i ujędrnia. Warto stosować na noc. Jan Marini Retinol Plus Mask charakteryzuje się wysoką zawartością retinolu. All-trans-retinol o 1-proc. stężeniu napina, odmładza i rozświetla skórę. Formułę wzbogacono o nawilżający kwas hialuronowy oraz rozświetlające i ochronne antyoksydanty. Maska stanowi genialną kontynuację zabiegów gabinetowych. Można po nią sięgać 1-3 razy w tygodniu dla efektu promiennej, bardziej gładkiej cery. Królowa antyoksydantów, czyli witamina C, wykazuje szerokie działanie, jeśli chodzi o poprawę kondycji skóry. Błyskawicznie rozjaśnia nierówności pigmentu i rozświetla koloryt, usuwając z twarzy zmęczenie. Jako silny przeciwutleniacz witamina C zapobiega negatywnemu wpływowi wolnych rodników na skórę. Długofalowo oddziałuje również na jej kondycję, ponieważ stymuluje fibroblasty do produkcji włókien podporowych – kolagenu i elastyny – które przekładają się na większą gęstość, sprężystość skóry, a także na spłycenie linii i zmarszczek. Witamina C to substancja, która w kosmetologii przeszła ogromną ewolucję. Dawniej dostępna była w niestabilnej, często drażniącej skórę formie czystego kwasu l-askorbinowego. Obecnie funkcjonuje w wielu nowoczesnych formułach, które wykazują stabilność, pozwalają jej dotrzeć do głębszych warstw, dzięki czemu nie wywołuje zaczerwienień i podrażnień. Jan Marini C-ESTA Cleansing Gel polecany jest do mycia wszystkich typów skóry. Ten żel oczyszczający zawiera witaminę C w formie palmitynianu askorbylu oraz DMAE. Dzięki temu już podczas mycia kosmetyk dba o odświeżenie kolorytu naskórka. Jest przy tym tak delikatny, że można nim zmywać również oczy i powieki. Ma bardzo przyjemną formułę – w kontakcie z wodą zmienia się w delikatną, oczyszczającą piankę. Można go stosować dwa razy dziennie jako niezbędny etap przed kolejnymi krokami pielęgnacji. Jan Marini C-ESTA Face Serum z witaminą C i DMAE. Witamina C w stabilnej formie palmitynianu askorbylu dociera do głębszych warstw skóry. To substancja, która działa na różnych płaszczyznach. Po pierwsze – chroni przed powstawaniem zmarszczek, fotostarzeniem i utratą jędrności. Po drugie – dodaje skórze promiennego blasku, wyrównuje koloryt oraz zmniejsza i rozjaśnia przebarwienia. Natomiast DMAE sprawia, że skóra staje się bardziej gęsta i sprężysta, a linie i zmarszczki stopniowo się spłycają. Serum zawiera koktajl zbawiennych dla cery składników, w tym nawilżający i napinający kwas hialuronowy oraz odżywczą witaminę E. Ma bardzo lekką, niedrażniącą konsystencję, można je stosować dwa razy dziennie. Kwasy złuszczające – substancje czynne, które jako jedne z pierwszych zastosowano w gabinetach kosmetycznych i dermatologicznych oraz w składzie kosmetyków – działają wszechstronnie. Najczęściej używa się ich, by odświeżyć wygląd cery, wygładzić jej powierzchnię i wyrównać koloryt. Kwasy rozpuszczają połączenia między obumarłymi komórkami warstwy rogowej naskórka. Dzięki temu powodują złuszczanie, co przekłada się na gładszą w dotyku, jaśniejszą skórę. Ale kwasy to coś więcej niż tylko działanie złuszczające. W kosmetykach występują najczęściej w duetach lub tercetach (także wraz z innymi substancjami czynnymi) i w zależności od rodzaju pasują do różnych typów i kondycji skóry, m.in. regulują wydzielanie sebum, ograniczają powstawanie zmian trądzikowych, zwężają pory, poprawiają stopień nawilżenia i działają przeciwzapalnie. Kwasy docierają do głębszych warstw naskórka i go odnawiają, a także stymulują fibroblasty do produkcji kolagenu i elastyny. Jan Marini Bioglycolic Face Cleanser – emulsja do mycia twarzy z kwasem glikolowym – polecana jest do każdego rodzaju skóry. Zawiera 12-proc. roztwór kwasu glikolowego, czyli składnika o działaniu oczyszczającym i delikatnie stymulującym złuszczanie, co przekłada się na przyspieszenie odnowy naskórka. Kosmetyk można aplikować nawet dwa razy dziennie jako pierwszy etap porannej i wieczornej pielęgnacji. Stopniowo ujednolica koloryt i wyrównuje teksturę skóry. Redukuje przebarwienia i niedoskonałości. Jan Marini Bioclear Face Lotion to kuracja korygująca wygląd skóry. Ze względu na bogactwo kwasów złuszczających poleca się ją do każdego typu cery poza suchą i bardzo suchą. W jej skład wchodzą: 12-proc. roztwór kwasu glikolowego, 2-proc. kwas salicylowy oraz 2-proc. kwas azelainowy. W synergii działają one na niedoskonałości, takie jak nierównomierna pigmentacja, oznaki fotostarzenia, trądzik, blizny potrądzikowe, rumień i zmarszczki. Każdy z kwasów działa tu zarówno zespołowo, jak i wykazuje indywidualne właściwości. Kwas glikolowy ma niewielką cząsteczkę, dzięki czemu dociera do głębszych warstw skóry. Tam stymuluje delikatne złuszczanie oraz przebudowę. Syntetyzuje włókna kolagenu, elastyny i kwasu hialuronowego. Kwas salicylowy działa zbawiennie na zaskórniki, trądzik i nadmierny łojotok. Ujednolica skórę, sukcesywnie niwelując przebarwienia potrądzikowe. Natomiast kwas azelainowy to przyjaciel skóry naczyniowej, z rumieniem lub trądzikiem różowatym. Łagodzi zaczerwienienia, a także rozjaśnia przebarwienia i plamy. Kosmetyk odnawia skórę i nadaje jej odświeżony, wypoczęty wygląd. Początkowo nakłada się go na twarz raz dziennie. Jan Marini RosaLieve Lotion niwelujący zaczerwienienia polecany jest do skóry z trądzikiem różowatym i naczyniowej. W jego formule zastosowano kwas azelainowy i peptydy przeciwzapalne połączone z ekstraktami roślinnymi łagodzącymi zaczerwienienia. Kwas azelainowy ma silne właściwości przeciwzapalne. Działa także przeciwtrądzikowo, zmniejsza łojotok, rumień i objawy charakterystyczne dla trądziku różowatego. Zawarte w lotionie ekstrakty roślinne przynoszą ulgę i ukojenie. A kwas hialuronowy i masło shea nawilżają. Preparat wyrównuje koloryt i poprawia wygląd skóry. Jan Marini Luminate Face Mask to kosmetyk dla cery z przebarwieniami, hiperpigmentacją i nierównomiernym kolorytem. Zawiera kompleks Chromabrightä, kwas migdałowy i alfa-arbutynę. Kwas migdałowy odnawia strukturę naskórka, wygładza i rozświetla. Z kolei przeciwutleniacze chronią przed negatywnym działaniem wolnych rodników. Maska niweluje widoczność przebarwień i sprawia, że skóra wygląda na wypoczętą. Sięgamy po nią 1-3 razy w tygodniu, aplikujemy przez 10 minut i zmywamy letnią wodą. Enzymy proteolityczne – substancje będące w pielęgnacji erzacem kwasów – nadają się do stosowania do każdego typu cery, także tej wrażliwej i reaktywnej, która nie toleruje peelingów kwasowych czy mechanicznych (ze złuszczającymi drobinami). Enzymy bardzo delikatnie usuwają martwe komórki naskórka, zdejmując z niego szary, matowy koloryt. Tym samym przyczyniają się do odświeżenia cery. Jan Marini Skin Zyme Maska enzymatyczna to jeden z najbardziej rozpoznawalnych kosmetyków marki. Nadaje się do stosowania do każdego typu cery. Sprawdzi się nawet na skórze wrażliwej, trądzikowej i z trądzikiem różowatym. Maska enzymatyczna rekomendowana jest jako uzupełnienie domowej pielęgnacji. Subtelnie złuszcza i odświeża cerę. Nie wywołuje zaczerwienień ani nie podrażnia, a przy tym niweluje ziemisty koloryt. Zawiera enzymy proteolityczne, które przyspieszają regenerację skóry i usuwają z niej zmęczenie. To kosmetyk polecany nawet przy nadmiernym złuszczeniu naskórka retinolem czy kwasami. Po maskę warto sięgać 1-2 razy w tygodniu, nakładając ją na twarz i szyję na 20 minut. W duecie z żelem Clean Zyme Cleanser wzmacnia działanie peelingujące – skóra zostaje oczyszczona żelem przed i po zastosowaniu maski. Maska pięknie odświeża, rozświetla, rozjaśnia i wyrównuje koloryt cery. Wszystkie opisane tu produkty Jan Marini dostępne są w Topestetic.pl. To sklep z wyjątkowymi, wyselekcjonowanymi markami kosmetycznymi o innowacyjnych formułach i potwierdzonej badaniami skuteczności. Dostawa i ewentualny zwrot zakupów są w Topestetic.pl bezpłatne. Podczas dokonywania wyborów, również tych na prezenty, warto skorzystać z darmowej pomocy konsultantów kosmetologów – telefonicznie, mejlowo lub na czacie. Do zakupów dołączane są indywidualnie dobrane do klienta i jego upodobań oraz potrzeb skóry próbki, a także akcesoria kosmetyczne."
https://www.vogue.pl/a/wyjatkowe-prezenty-swiateczne-do-kupienia-na-ostatnia-chwile,"Sprawdzone pomysły na świąteczny prezent, do kupienia w ostatniej chwili","Powiedzmy to sobie szczerze – wybieranie prezentów świątecznych to wyczerpujący proces. Szczególnie gdy brakuje nam czasu na bieganie po sklepach i kiermaszach, a o konieczności skompletowania upominków przypominamy sobie zwykle w połowie grudnia. Spóźnialskim nieszczęśnikom przybywamy z pomocą. Oto sprawdzone pomysły na prezenty świąteczne dla bliskich osób do kupienia na ostatnią chwilę. Perfumy to gwiazdkowy klasyk, jednak kupowanie ich w ostatniej chwili może być nie lada wyzwaniem. Dlatego warto postawić na coś, co obdarowana osoba doceni już na poziomie koncepcji, jak nowość od Bohoboco Perfume. Polish Patatoes to hołd dla polskich symboli, choć tytułowe ziemniaki są tylko jedną z wielu oryginalnych nut. Towarzyszą im chociażby akordy buraka, złocistej pszenicy i wibrującej sosny, które nasycają róża, heliotrop i goździk. Ta „polska nalewka” zalana jest balsamicznym oudem, zmysłową ambrą, słodką wanilią, złotym miodem, ciepłym sianem, labdanem i benzoiną, tworząc wyrazistą, zmysłową esencję. Nikt nie będzie pachniał oryginalniej. Przepiękny kieliszek o bursztynowym wykończeniu będzie okazją do wzniesienia nie tylko świątecznego, lecz także noworocznego toastu. Uszlachetni też każdy stół, nadając zastawie stołowej vintage sznytu. Może będzie też początkiem domowej kolekcji, bo Kelly Wearstler stworzyła swoje szklane dzieła aż w dziewięciu wersjach – od kieliszków po szklanki. 7 grudnia 2024 roku katedra Notre-Dame w Paryżu została ponownie otwarta dla zwiedzających, po remoncie, który miał przywrócić ją do świetności po pożarze sprzed pięciu lat. Jeśli znasz kogoś, kto bardzo chciał ją zobaczyć, jeszcze przed wycieczką do stolic Francji podaruj mu zestaw Lego, który pozwoli cofnąć się do 1163 roku i poznać ewolucję tego kultowego paryskiego zabytku. To małe arcydzieło pozwoli cieszyć się autentycznymi detalami, takimi jak zakrzywiony tył i dzwonnice, a po zdjęciu dachu odsłoni skomplikowane wewnętrzne kolumny oraz łuki. Absolutny klasyk wśród prezentów na ostatnią chwilę, ale także w kategorii „nie wiem, co mam kupić”. Otwarty voucher do teatru sprawi przyjemność entuzjastom zarówno klasycznych dramatów, jak i adaptacji, które zdobyły uznanie na świecie. W Teatrze 6. piętro można zobaczyć „Handlarzy gumek” Hanocha Levina w reżyserii Adama Sajnuka z Katarzyną Dąbrowską, Grzegorzem Małeckim i Borysem Szycem (oraz z muzyką na żywo) czy „Piękną Lucyndę” Mariana Hemara w reżyserii Eugeniusza Korina z tańczącymi Joanną Liszowską, Adrianą Kalską, Mikołajem Roznerskim, Rafałem Królikowskim i Piotrem Gąsowskim. Voucher ważny jest przez sześć miesięcy. Niejeden pachnący butik Rituals Cosmetics (poznasz go po charakterystycznym drzewie kwitnącej wiśni) będzie czynny jeszcze w Wigilię. Wizyta w nim, gdy przypomnimy sobie o brakującym prezencie, będzie o tyle świetnym wyjściem, że odhaczy punkt związany z eleganckim opakowaniem. Wszystkie zestawy holenderskiej marki słyną z przepięknych pudełek, które skrywają swoje „rytuały”. Nie wiesz, który wybrać? Niech za inspiracje posłużą różowe płatki kwitnące na japońskim drzewie, czyli Ritual of Sakura. Dostępny w rozmiarach S, M i L (świetny patent, gdy chcesz obdarować osoby spokrewnione i tylko delikatnie zróżnicować prezenty w zależności od zażyłości relacji). W każdym pachnąca wiśnią świeca i kultowy produkt marki – sensoryczna pianka do mycia ciała. Masz w rodzinie crazy cat lady i jest na twojej liście osób do obdarowania? Pokaż, że doceniasz jej styl życia i podaruj jej piękną apaszkę wykonaną w 100 proc. z naturalnego jedwabiu w jednym z trzech rozmiarów do wyboru (S, M, L). Wzór? Koniecznie z tygrysem Icon No.13 Green Tiger. Zawiązana na głowie (w sezonie jesień–zima 2024–2025 jedwabne apaszki nosimy zamiast czapek) będzie oryginalnym akcentem godnym gwiazdy Starego Hollywoodu, który odmieni całą stylizację. Jeśli obdarowana osoba woli bardziej zachowawczy styl, apaszkę zawiąże na torebce albo klasycznie pod szyją do ulubionej białej koszuli. Jak pokazać, że życzenia zdrowia, które składamy sobie przy wigilijnym stole, nie są tylko świąteczną formułką? By udowodnić bliskim, że zależy ci na ich dobrej kondycji przez cały 2025 rok, podaruj im Olej Omega-3 z portfolio największych specjalistów od olejów w Polsce – Olini. Olej działa profilaktycznie na infekcje dróg oddechowych dzięki polifenolom (25 proc.) i antocyjanom (15 proc.). W składzie połączenie olejów rybnych, tranu i oleju z czarnuszki bogatych w kwasy tłuszczowe EPA i DHA oraz ALA. Dodatkowo mieszanka zawiera witaminę D3 i Fenactibe. Wszystkie te składniki działają w synergii, aby zadbać nie tylko o wzmocnienie odporności, lecz także o równowagę hormonalną czy… zdrową i piękną cerę."
https://www.vogue.pl/a/jak-platforma-the-oblist-stala-sie-ulubionym-miejscem-zakupow-milosnikow-designu,Platforma The Oblist to ulubione miejsce zakupów miłośników designu,"Dla miłośników designu platforma The Oblist jest jak dla dzieci szafka ze słodyczami: pełna smaków i kolorów, nęcąca i różnorodna. Kusi więc meblami nowoczesnymi i tymi z historią, obiektami od najznamienitszych artystów i wschodzących gwiazd projektowania. Nad wyśmienitą ofertą czuwa paryżanka Leia Sfez. „Masz świetny gust” – pisze do mnie The Oblist w cotygodniowym newsletterze, prezentując debiutujące na stronie produkty, ale i przypominając o przedmiotach, które dodałam ostatnio do listy życzeń.Zastanawiam się więc wtedy nad stołem do jadalniz kolekcji barcelońskiego producenta mebli Marlot Baus, znowu zaczynam się wahać, czy w sypialni nad łóżkiem lepiej będzie wyglądał oprawiony rysunek Josepa Busquetsa i Òdeny, czy akt naszkicowany przez Alberta Marqueta. Na nowo pałam uczuciem do duńskiej wazyz dmuchanego szkław soczystym kolorze burgunda – myślałam, że jej nie potrzebuję, ale jakoś ciągle nie mogę przestać o niej myśleć. Kto wie, co jeszcze, pracując nad tym tekstem, dodam do listy marzeń? Albo, nie daj Boże, do koszyka. Gdy jednak opanuję żądze i pozwolę, by racjonalne myślenie przejęło władzę nad moim instynktem estetki, pozwalam sobie na podróż w głąb The Oblist w poszukiwaniu designerskich inspiracji i wiedzy –odnajduję perełki vintage, trafiam na nowe nazwiska. Różnorodność, która czyni z The Oblist miejsce przecięcia epok i estetyk, tego, co uznane, i tego, co jeszcze nieodkryte, jest największą siłą tej platformy. Ale nie tylko w niej leży fenomen zrodzonego w Paryżu konceptu – to społeczność zaangażowanych pasjonatów, na której twórcom The Oblist od początku zależało tak samo, jak na niepowtarzalnej i skrupulatnie przemyślanej ofercie. Dla Lei Sfez, która The Oblist założyła wspólnie z mężem Garym, zawsze było ważne, by otaczać się przedmiotami, które z jednej strony swoją funkcjonalnością sprawiały, że czuła się jak w domu, a z drugiej inspirowały różnorodnością epok i stylów. Już przed The Oblist w mediach społecznościowych przyciągała fanów swoim doskonałym gustem. Instagramowi fani Sfez – których dziś ma już ponad milion – znający ją jako osobę związaną długo ze światem mody, z czasem na jej profilu zaczęli szukać nie tylko szykownych stylizacji doskonale uosabiających ducha paryskiegoje ne sais quoi, ale i inspiracji wnętrzarskich. Posty cieszyły się powodzeniem wśród obserwatorów, zwłaszcza gdy dotyczyły jej mieszkania z fotelami Pierre Paulin,kawowym stolikiemWilly’ego Rizza, udekorowanego obrazami współczesnych francuskich artystek. Sfez stała się dla nich nie tylko dostarczającą pomysły estetką, ale i przewodniczką po największych smaczkach z zakresu architektury, designu i sztuki. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/sarah-paulson-i-holland-taylor-od-dziesieciu-lat-tworza-szczesliwy-zwiazek-dzieli-je-duza-roznica-wieku,Sekret związku Sarah Paulson i Holland Taylor? Równowaga miłości i wolności,"Jest miłością mojego życia – mówi Sarah Paulson o Holland Taylor. Zakochane aktorki będą w 2025 roku świętować dziesiątą rocznicę związku. Tworzą zgodną parę mimo dużej różnicy wieku. –To, w kim się zakochujemy, nie jest kwestią wyboru. To się po prostu dzieje. Moje serce dawno temu skradła Holland Taylor– powiedziała Sarah Paulson. Mimo dzielącej je trzydziestoletniej różnicy wieku aktorki od niemal dekady budują szczęśliwy związek. Wciąż muszą jednak mierzyć się z uprzedzeniami. Po raz pierwszy Sarah Paulson i Holland Taylor spotkały się na przyjęciu w 2005 roku. Paulson, wówczas trzydziestoletnia i dopiero wyrabiająca sobie nazwisko w Hollywood, spotykała się wtedy z aktorką Cherry Jones, znaną m.in. z „Osady” M. Nighta Shyamalana oraz„Sukcesji”. Kilka miesięcy wcześniej Jones zdobyła nagrodę Tony. Na gali pojawiła się razem z Sarah. Gdy ogłoszono werdykt, aktorki nie szczędziły sobie czułości. Ich pocałunek wzbudził emocje i, jak twierdzi dziś Sarah, po raz pierwszy zwrócił uwagę na jej orientację. Niektórzy zachęcali Paulson, by ukrywała swój związek z Jones. Sądzono, że coming out może zaszkodzić karierze młodej aktorki. Sarah nigdy jednak nie żałowała tego spontanicznego gestu. Starsza od Paulson o 31 lat Holland Taylor, gwiazda seriali „Dwóch i pół” czy„The Morning Show”, też była z kimś związana. W wywiadzie radiowym dla WNYC zdradziła, że choć spotykała się także z mężczyznami, to najwięcej bliskich relacji stworzyła z kobietami. –Nie potrzebuję żadnego coming outu, bo nigdy nie ukrywałam, kim jestem– wyjaśniła. W rozmowie z „New York Timesem” Sarah Paulson wyznała, że Holland Taylor od razu oszołomiła ją swoją urodą: –Była absolutnie najpiękniejszą kobietą, jaką kiedykolwiek widziałam.Po przyjęciu Holland zaproponowała Sarah podwózkę, ale Paulson odmówiła.– Niestety, Sarah jechała w innym kierunku– śmiała się po latach Holland. Spotkały się ponownie dopiero dziesięć lat później – tym razem postanowiły utrzymać kontakt. Paulson zdradziła, że któregoś dnia Taylor wysłała jej wiadomość na Twitterze (dziś X). I tak to się zaczęło. O związku Sarah Paulson i Holland Taylor fani dowiedzieli się w listopadzie 2015 roku. To wtedy Taylor podzieliła się w social mediach zdjęciem partnerki mierzącej przed lustrem suknię wieczorową. O tym, że aktorki się spotykają, szeptano już od jakiegoś czasu. Tym bardziej że w jednym z wywiadów Holland zasugerowała, że spotyka się z o wiele młodszą kobietą. Po raz pierwszy parę sfotografowano w grudniu 2015 roku na premierze musicalu „School of Rock” w Nowym Jorku. Na zdjęciach pozowały razem z aktorem Neilem Patrickiem Harrisem i jego mężem. Miesiąc później Paulson złożyła Taylor wymowne życzenia z okazji jej 73. urodzin. „Jesteś moim ulubionym człowiekiem. Twoje urodziny to dla mnie wyjątkowy dzień, bo nikt nie może być bardziej wdzięczny za to, że przyszłaś na świat”, napisała na Twitterze. Wkrótce Taylor towarzyszyła Paulson na rozmaitych galach, bo kariera aktorki nabrała rozpędu. Sarah zbierała pochwały za swoją grę w dramacie „Zniewolony”, w kolejnych częściach serii „American Horror Story”, a później także „American Crime Story”. W tym ostatnim wcieliła się w Marcię Clark, prokuratorkę w słynnym procesie O.J. Simpsona. Paulson mogła liczyć na wielkie wsparcie partnerki. Holland kibicowała Sarah z całych sił, również wtedy, gdy akurat nie mogła być przy niej. Tak jak podczas gali rozdania nagród Emmy w 2016 roku. Choć Paulson była nominowana, Taylor nie zjawiła się na gali. Gwiazda występowała wówczas na Broadwayu w sztuce „The Front Page”. Gdy Paulson pozowała na czerwonym dywanie we wspaniałej zielonej sukni Prady, podeszła do niej dziennikarka stacji E!. Nagle aktorka zwróciła się w stronę kamery, mówiąc: –Hej, Holland! Jeśli akurat oglądasz, to wiedz, że cię kocham.Taylor zareagowała natychmiast. „Jeśli oglądam…? Jeśli???! Oczywiście, że oglądam! Dobry Boże, wiadomo! Ja też cię kocham”, pisała na Twitterze. Paulson odebrała tego wieczoru nagrodę, a swoją przemowę zakończyła słowami: –Kocham cię, HollandTaylor. Wiosną 2017 roku aktorki, obie w eleganckiej czerni, gościły razem na wielkiej gali magazynu „Time”. Kilka miesięcy wcześniej Holland Taylor przyznała w wywiadzie, że nigdy nie była równie szczęśliwa. –Nasz związek sprawił, że nagle wszystko nabrało sensu–powiedziała. –Nie mogę dziś rozmawiać o moim życiu, nie poruszając wątku tej jakże wspaniałej miłości. Choć większość fanów kibicowała parze, w internecie nie brakowało też hejtu. Dlatego dziennikarze często pytali, czy gwiazdy nie żałują, że ujawniły swoją miłość. –Wiem, że moje życiowe wybory bywają niekonwencjonalne, ale to moja prywatna sprawa– powiedziała stanowczo w jednym z wywiadów Sarah Paulson. –Nie chcę być oceniana poprzez to, z kim dzielę sypialnię i duszę, ale nie chcę też żyć w ukryciu– dodała. –To niełatwe, bo na świecie wciąż jest mnóstwo hejtu. Wierzę jednak, że warto oswajać ludzi z tym, co może wydawać się im niestandardowe, a nawet „nienormalne”. Warto pokazywać, że wbrew temu, co myślą, to jednak jest normalne –wyznała. –Mówienie głośno o naszym związku, owszem, niesie w sobie pewne ryzyko, ale też nadzieję. Może to nawet akt odwagi, który zachęci innych, by wyjść z ukrycia. Cóż, sama nie wiem, co więcej mogłabym powiedzieć. My po prostu się kochamy, i tyle. Wkrótce po publikacji wywiadu aktorki zapozowały wspólnie na legendarnym oscarowym afterparty magazynu „Vanity Fair”. Sarah Paulson w żółtej sukni od Marca Jacobsa prezentowała się spektakularnie, Holland Taylor w monochromatycznym smokingowym zestawie – niezwykle elegancko. Zakochane zachwyciły dopasowanymi stylizacjami również rok później na tej samej gali. Paulson miała na sobie truskawkową kreację od Brandona Maxwella. Duży metaliczny naszyjnik, który do niej dobrała, korespondował z identyczną lamówką „małej czarnej” Holland. Aktorki zdobyły tytuł najbardziej stylowej pary wieczoru. W 2020 roku Holland Taylor otrzymała swoją ósmą nominację do nagrody Emmy za rolę w serialu „Hollywood”. Sarah Paulson nie kryła radości. „Holland, jesteś najlepsza z najlepszych i to w absolutnie wszystkim, co robisz! Szaleję ze szczęścia! Gratulacje, kochana!”, pisała Paulson na Instagramie. Z kolei Taylor skierowała w stronę partnerki ciepłe słowa z okazji jej 46. urodzin. „Sarah, jesteś całym moim światem”, napisała. Gwiazdy regularnie wyznają sobie miłość. Przoduje w tym Paulson, która regularnie publikuje ody do swojej partnerki, często nazywając Taylor „miłością życia”. W kwietniu 2022 roku wychwalała też talent ukochanej. Taylor Holland występowała wówczas na Broadwayu w monodramie „Ann” swojego autorstwa. „Taylor jest artystką do szpiku kości. Mam szczęście kochać prawdziwą geniuszkę. Gdy artystyczna dusza twojej partnerki nieprzerwanie dostarcza ci morza inspiracji – doprawdy, nie ma nic wspanialszego. Kocham, podziwiam i wielbię cię absolutnie, najdroższa”, pisała Paulson. Post aktorki natychmiast polubiło ponad 200 tysięcy internautów. Równie czule Sarah zwróciła się do Holland z okazji jej okrągłych osiemdziesiątych urodzin. „Jestem najszczęśliwsza, gdy jesteś obok. Jesteś dla mnie najważniejsza. Odmieniłaś moje życie, a dzielenie go z Tobą nadało wszystkiemu sens. Dziękuję, że obdarzyłaś mnie swoją miłością. Ona zmieniła mnie na zawsze”, wyznała. Z kolei w podcaście Chelsea Handler aktorka mówiła: –Holland jest najzdolniejszą, najmądrzejszą, najzabawniejszą i najbardziej niezwykłą osobą, jaką kiedykolwiek spotkałam. Nie wyobrażam już sobie życia bez niej. To, że jestem w związku z kimś tak wyjątkowym, napełnia mnie radością. A do tego Holland jest bardzo sexy.Taylor uważa z kolei, że najseksowniejszą cechą Paulson jest jej czułość, okazywana zarówno ludziom, jak i zwierzętom. W 2025 roku Sarah Paulson i Holland Taylor będą świętować 10. rocznicę związku. Niedawno zapytano Taylor, czy planują wziąć ślub. –Nie sądzę. Nigdy nawet o tym nie rozmawiałyśmy. Ślub nie miałby zresztą większego sensu. Wiem, że dla ludzi to coś niezwykle ważnego, dla nas jednak nie ma specjalnego znaczenia– odparła gwiazda. W tym samym wywiadzie niespełna 82-letnia aktorka dodała, że zdaje sobie sprawę ze swego podeszłego wieku. Wyznała, że właśnie z tego powodu martwi się o swoją partnerkę. –Co zrobić…– podsumowała z nieskrywanym smutkiem. Czy Paulson i Taylor znają sekret szczęśliwego związku?– Mieszkamy oddzielnie. Żyjemy razem, przez większość czasu jesteśmy razem, ale każda z nas ma swój własny dom. Dzielimy życie, ale nie dach. Dzięki temu możemy być razem wtedy, kiedy tego chcemy, a kiedy potrzebujemy się wyciszyć, mamy taką możliwość –wyjawiła niedawno Sarah."
https://www.vogue.pl/a/podcast-galaktyki-s-3-odc-5-sebastian-dela-o-filmie-blazny,"Podcast „Galaktyki”, s. 3, odc. 5: Sebastian Dela o filmie „Błazny”","Choć film dyplomowy jego rocznika „Błazny”, wyreżyserowany przezGabrielę Muskałę, dopiero trafia do kin, to Sebastian Dela ma już na koncie wiele mocnych ról.„W lesie dziś nie zaśnie nikt”, „Braty”, serial„#BringBackAlice”, a ostatnio „Idź przodem, bracie” – w każdym z nich Dela zwraca uwagę. Chłopak, który marzenia o aktorstwie zaczynał realizować w parafialnej salce, dziś zdecydowanie wchodzi na salony. Jednocześnie nie traci skromności, a plany na przyszłe role ma konkretne. Numer jeden? To romantyczny szachista-bokser. Czekamy!  Podcastu „Glaktyki”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/podcast-czas-odzyskany-s-6-odc-6-dziaderstwo-gosc-marcin-meller,"Podcast „Czas odzyskany”, s. 6, odc. 6: Dziaderstwo. Gość: Marcin Meller","Właściwie, to nie wiadomo, skąd ten termin się wziął, ale wkroczywszy do języka, zdobył go szturmem. O „dziaderstwie”, przez przeciwników używania tego słowa uznawanym zaageistowskiei mizoandryczne, przeczytać można w mediach, ale też usłyszeć na ulicy. Jest elementem naszej wojny kulturowej. Zawarta jest w nim też wizjamęskości. W tym odcinku o fenomenie tego terminu staramy się porozmawiać na poważnie, gościem jest zaśMarcin Meller– dziennikarz i pisarz, który właśnie wydał powieść „Dzieci lwa”, traktującą o męskim braterstwie. Rozmawiamy o poczuwaniu się do bycia dziadersem, o wojnach w Gruzji i w Afryce, o zmienianiu się i naiwnej wierze w męskie mity.  Podcastu„Czas odzyskany”możesz posłuchać na  platformachSpotify,Apple PodcastsorazYouTube. Zdjęcie okładki odcinku: Robert Pastryk Zobacz także:"
https://www.vogue.pl/a/podcast-szturm-sztuk-s-5-odc-5-polska-sztuka-i-swiat-rozmowa-z-piotrem-bazylko,"Podcast „Szturm sztuk”, s. 5, odc. 5: Polska sztuka i świat. Rozmowa z Piotrem Bazylko","Przez lata niemal wszystkie polskie kolekcje sztuki były zbiorami tego, co powstało lokalnie. Teraz polscy galerzyści otwierają się na głosy z zagranicy, a kolekcjonerzy otwierają oczy, głowy i serca na to, co piszczy w sztuce innych krajów. Jak myśleć o tej zmianie i jak nie pogubić się w gąszczu mód, pułapek i ograniczeń opowiadaPiotr Bazylko, współwłaścicielgalerii Import Export.  Podcastu „Szturm sztuk”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/inspirujace-cytaty-audrey-hepburn-gwiazdy-sniadania-u-tiffany-ego-i-ikony-stylu,Najsłynniejsze cytaty Audrey Hepburn. Co o pięknie mówiła ikona stylu?,"Jej role w„Śniadaniu u Tiffany’ego”, „Sabrinie” czy oscarowa w „Rzymskich wakacjach” przeszły do historii kina. Równie mocno, jak za talent aktorski,Audrey Hepburn była podziwiana za styl. Subtelną elegancją, której hołdowała, do dziś inspirują się kobiety na całym świecie. Ikoną jednak się nie czuła i nieraz mówiła, że przede wszystkim liczy się to, co wewnątrz: dobro, troska o innych, pozostawanie w zgodzie z samym sobą. O pięknie kobiety:„Piękno kobiety nie przejawia się w ubraniach, które nosi, w jej figurze lub sposobie układania włosów. Piękno kobiety musi być widoczne w oczach, ponieważ są one drzwiami do jej serca – miejsca, gdzie mieszka miłość”. O sukcesie:„Sukces jest jak dożycie ważnych urodzin i przekonanie się, że jest się dokładnie takim samym”. O pomaganiu:„Kiedy dorośniesz, odkryjesz, że masz dwie ręce; jedną, by pomagać sobie i drugą, by pomagać innym”. O pięknie wewnętrznym:„Żeby mieć piękne oczy, szukaj dobra w oczach innych. Żeby mieć piękne usta, wymawiaj tylko piękne słowa. I by zachować równowagę, idź naprzód w pewności, że nigdy nie jesteś sam”. O ludziach:„Można więcej dowiedzieć się o kimś z tego, co mówi o innych niż z tego, co o nim mówią inni”. O własnym stylu:„Po co się zmieniać? Każdy ma swój własny styl. Kiedy go już znajdziesz, lepiej go nie zgub”. O dystansie do siebie:„Nigdy bym nie pomyślała, że z twarzą jak moja wyląduję w filmach”. O Paryżu:„Paryż to zawsze dobry pomysł”. O tym, co w życiu ważne:„Dla mnie interesujące są tylko te rzeczy, które mają związek z sercem”. O sobie:„Nigdy nie myślałam o sobie jako o ikonie. To, co jest w umysłach innych ludzi, nie jest w moim. Ja po prostu wykonuję swoją pracę”."
https://www.vogue.pl/a/recenzja-wystawy-stodola-dom-las-grzegorza-kumorka,Rzeczy pierwsze – o wystawie Grzegorza Kumorka,"„Może tylko wykorzystując niepozorne przedmioty w pracy artystycznej, da się powiedzieć: było, byli”, pisze Urszula Honek w czułej relacji z wystawy rzeźb Grzegorza Kumorka. Małopolska autorka i poetka z czułością odnajduje w pracach i doświadczeniu artysty odpryski własnego dzieciństwa. Olszowa, rodzinna wieś Grzegorza Kumorka, leży 40 km od miejsca, w którym się wychowałam. Dobrze znam łagodne wzniesienia Pogórza. Wyglądają jak uśpione zwierzęta. Nigdy nie zapomnę ciemnych nocy, gdy jako dziecko wyciągałam przed siebie rękę i ledwo mogłam ją zobaczyć. Wyobrażam sobie, że Grzegorz Kumorek – podobnie jak ja – mógł w nocy wychodzić przed dom, patrzeć w ciemność i się nie bać. Czy to, co przeżyte w dzieciństwie, nosi się przez całe życie? Czy zasłyszane historie i niewyraźne obrazy wracają w snach? Wierzę, że tak. Lecz najpierw, tak jak autor „Stodoły, domu, lasu”, trzeba porzucić miejsce dzieciństwa, a potem powrócić. Bo miejsce, czy tego chcemy czy nie, samo dopomni się o naszą obecność. Pozwoli, tak jak wystawa Grzegorza Kumorka, opowiedzieć historię poprzez rzeczy pierwsze i najprostsze: te odzyskane z domu, gospodarstwa i przyrody. Nie będzie to tylko wyprawa w przeszłość, lecz nadanie miejscom, zdarzeniom i przedmiotom nowych znaczeń. Opowieść zaczyna się od nowa. Autor wystawy ma świadomość, że wszystkiego i wszystkich dawno już nie ma. Może dlatego w jego pracach dotkliwie przenika się żywe z umarłym, ożywione z nieożywionym. Pracownia Grzegorza Kumorka mieści się w stodole. Na początku przychodzi mi do głowy, że wybór jest praktyczny: oddziela miejsce pracy od życia. Można wstać rano, przejść kilkadziesiąt metrów i zaczynać. Później dostaję od artysty folder ze zdjęciami i widzę rękę na tle ściany z desek; z wnętrza stodoły. Nie dłoń przyciąga moją uwagę, lecz światło. Po krótkiej rozmowie z rzeźbiarzem zadziwia mnie wspólnota doświadczeń. Okazuje się, że stodoła była jednym z kluczowych miejsc na mapie naszych dziecięcych zabaw i tajemnych rytuałów. Otwierało się potężne drzwi, a do wnętrza wciągała przedziwna jasność; jakby nie pochodząca z tego świata. W powietrzu unosił się kurz, a na klepisko padały poziome cienie. Było cicho jak w pustym kościele albo o poranku, gdy wszyscy wyszli do pracy lub szkoły i dom nagle pustoszał. Chodziło się po stodole jak po wielkim muzeum, w którym nigdy się nie było. Brało do rąk rzeczy znane i nieznane: grabie, kosy, osełki, koszyki do zbierania ziemniaków, a czasami metalowe lub mosiężne przedmioty o niejasnym przeznaczeniu. Wtedy nadawało się im wymyślone nazwy i wyobrażało, do czego mogą służyć. Pachniało tam sianem, drewnem i ziemią. Powietrze było suche i ostre, lecz po chwili przestawało drażnić nozdrza. Siano zaś miękkie i przyjemne, można było się w nie zanurzać; zasypiać. Nie wychodziło się jednak ze stodoły bez szwanku: obite kolana, zadrapania, drobne ranki na rękach, nogach i plecach. Ludzka skóra, podobnie jak w rzeźbach Grzegorza Kumorka, podatna jest na zranienia; na wnikanie w nią obcych, organicznych elementów. Wystarczyło wejść na słomę bosymi stopami, żeby boleśnie odczuć ukłucia. Czasami ususzone łodygi i liście raniły do krwi. Zdarzało się, że przez kilka dni w skórze zostawały drobiny: małe, czarne plamki. Prace Grzegorza Kumorka, jak chociażby „Kolce i pazury”, „Wiecha” czy „Hybryda”, ukazują przymierze człowieka z przyrodą. To, co martwe (wysuszone rośliny), może zagnieździć się w tym, co żywe, pulsujące i ludzkie (skóra). Kiedy oczyszczałam dom po zmarłej babci, trudno było się rozstać z jej rzeczami. Wiedziałam, że na nic zużyte kołdry, prześcieradła, ubrania. Odwlekałam moment rozstania. Ostatecznie zostawiłam trochę mebli, dla których może kiedyś znajdę miejsce w moim życiu, a jeszcze tego nie wiem. Dom babci, tak samo jak stodoła, był centrum dziecięcego kosmosu. Wszystkie wakacje – podobnie jak Grzegorz Kumorek – spędzałam razem z babcią. Byłyśmy same, towarzyszyły nam tylko jej dwa psy. Babcia Alicja, po przedwczesnej śmierci męża, żyła w odosobnieniu. Teraz wydaje mi się, że i w naszej relacji sporo było milczenia i samotności. Alicja, często znienacka, opowiadała ponure historie, a jednocześnie okazywała troskę i czułość. Jej dom był jasny, czysty, latem dawał przyjemny chłód. Przez całe życie szukałam choć powidoku tego domu i – jak dotąd – nie znalazłam. Kiedy zobaczyłam dom Heleny – babci Grzegorza Kumorka – wydał mi się on tajemniczy, a jednocześnie znany. Od razu chciałam do niego wejść, żeby dostrzec, jak żywe przenika się ze zmarłym. Ten piękny drewniany budynek ma, w moim wyobrażeniu, dwie strefy: po prawej stronie zaludnia go Grzegorz Kumorek, po lewej zaś wszyscy jego zmarli. To połączenie znalazło, jak sądzę, odzwierciedlenie w jego pracach. Myślę, że bez powrotu do rodzinnego domu nie powstałaby wystawa „Stodoła, dom, las”.Wyobrażam sobie, że wszystko musiało się wziąć z patrzenia, nasłuchiwania, dotykania, wspomnień, wyobraźni i snów. Kiedy wraca się do miejsca, z którym łączą nas najbardziej intensywne wspomnienia, próbujemy nadać im kształt: w formie obrazu, w wierszu, rzeźbie, fragmencie powieści. Miejsca trzeba nauczyć się na nowo: rozpoznać dźwięki wybudzające ze snu albo przyzwyczaić się do ciszy, która – szczególnie na początku – potrafi być głośniejsza niż biały szum miasta. Trzeba sobie przypomnieć, w jaki sposób, o różnych porach dniach, światło pada na kilkudziesięcioletnią gruszę albo ponownie przyzwyczaić się, że noc jest czarna. Bardzo mnie porusza, że Grzegorz Kumorek w swoich rzeźbach wykorzystał lub odtwarzał niepozorne przedmioty z rodzinnego domu. Może tylko w ten sposób da się powiedzieć: było, byli. Kiedy patrzę na rzeźby Grzegorza Kumorka, od razu przypominam sobie dziecięce zabawy, gdy z różnych przedmiotów robiłam wymarzone zabawki. Czasami widziałam je w telewizji albo u kogoś, kto dostał je z krajów, o których nigdy nie słyszałam. Tak samo jak autor „Hybrydy” stwarzałam je z tego, co pożyczone, znalezione czy wykradzione przyrodzie. Wystarczyło wyjść z domu, zebrać kilka gałęzi, przewiązać sznurkiem. Pamiętam, że biegaliśmy z kijami i gałęziami, zbieraliśmy korę. Całymi dniami siedzieliśmy na niewielkim zalesionym terenie, budowaliśmy szałasy, a nawet – o zgrozo – urządzaliśmy tam ogniska. Nie mieliśmy więcej niż osiem lat. Uspokajam: nigdy nie podpaliliśmy rodzinnej wsi. Drewno jest też ważnym tworzywem w pracach Grzegorza Kumorka, a wybór ten wydał mi się nie tyle trafny, ilenaturalny. Dla ludzi na wsi drewno było kapitałem ekonomicznym: kto miał choć kawałek lasu, ten nie przepadł. Zawsze można było je sprzedać, a zimą miało się opał. Krótko mówiąc: ten, kto miał las, nie cierpiał głodu ani chłodu. Dla dorosłych był to towar ekskluzywny, dla dzieci zaś ogólnodostępny. Ale to nie wszystko. Dom Grzegorza Kumorka położony jest blisko lasu, który łagodnie otula gospodarstwo z kilku stron. W nocy musi być tam ciemno. Nie ma żadnego sztucznego oświetlenia, w niewielkiej odległości jest tylko jeden zamieszkały budynek. Kiedy się ściemni, nie widać nic oprócz majaczącego światła z domu sąsiadki. Zaś w mgliste miesiące trudno w ogóle dostrzec, że w pobliżu ktoś mieszka. Przynajmniej tak podpowiada mi wyobraźnia, bo w Olszowej byłam za dnia. Bliskość lasu musi budzić trwogę. Nawet w pełnym słońcu, gdyby zbyt długo wpatrywać się w gęstwinę, człowiek powoli wycofuje się z powrotem. A nocą? Nocą las jest dla nieustraszonych. Dlatego ludzie czynili tyle starań, żeby las nie podchodził pod dom. Siejące się zbyt szybko krzewy i drzewa natychmiast usuwano; trzeba było nieustannie dbać, aby zachować bezpieczną odległość pomiędzy światłem i ciemnością. W lesie rozgrywały się bowiem mroczne historie: zaginięcia, morderstwa, co jakiś czas słyszało się o stadach zdziczałych psów lub chorych na wściekliznę zwierzętach atakujących bez ostrzeżenia. Wierzono w zjawy, duchy i diabły, które szły krok w krok za człowiekiem jak pies. Patrzę na rzeźby Grzegorza Kumorka i widzę w nich kości lasu: białe wypreparowane albo ubrudzone ziemią. Wyobrażam sobie taką oto fikcyjną scenę: artysta grzebie rękoma w ziemi lub przekopuje, metr po metrze, pobliski las, aby znaleźć dowody czyjegoś istnienia. Drewno, a nigdy o tym nie pomyślałam, tak bardzo przypomina fragmenty ludzkich żeber, żuchwy czy obojczyków. Innym razem Grzegorz Kumorek wykorzystuje w swoich pracach dużą ilość gałęzi, jakby chciał coś zasłonić. W lesie można wiele ukryć, jak na przykład ciało kobiety, którą zamordowano w Olszowej. Podobno za chleb. Potem przykryto gałęziami. Ciało, ludzkie czy zwierzęce, zostanie wchłonięte przez ściółkę, a las dołoży wszelkich starań, żeby ukryć także kości. Można ustawić strażnika. Moim mogłaby być rzeźba człowieka ubranego w papierowy strój. Należy dbać o obejście wokół domu. Nie dopuszczać lasu za blisko. Patrzeć w ciemność, ale też umieć się odwrócić. Grzegorz Kumorek – wystawa „Stodoła, dom, las”; 29.11.2024-12.01.2025, BWA Tarnów, Pałacyk Strzelecki, ul. Słowackiego 1. Kuratorka: Jagoda Dobecka Grzegorz Kumorek(ur. 1990) – artysta wizualny, rzeźbiarz. Absolwent Liceum Sztuk Plastycznych w Tarnowie. Ukończył studia na Wydziale Rzeźby Akademii Sztuk Pięknych w Krakowie, gdzie od 2020 r. pracuje jako asystent. Brał udział w 17. Przeglądzie Sztuki Survival we Wrocławiu (2019), zdobył Grand Prix IX Salonu BWA Tarnów (2023), finalista Biennale „Rybie Oko” 11 (2024). Swoje prace prezentował m.in. w Muzeum Narodowym w Krakowie, Gdańskiej Galerii Miejskiej, Muzeum Współczesnym Wrocław. Jego pracownia mieści się w rodzinnej wsi Olszowa (powiat tarnowski). Urszula Honek(ur. 1987) – autorka tomów poezji „Sporysz”, „Pod wezwaniem”, „Zimowanie” i „Poltergeist” oraz zbioru opowiadań „Białe noce”. Laureatka Nagrody Krakowa Miasta Literatury UNESCO oraz Nagrody im. Stanisława Barańczaka w ramach Poznańskiej Nagrody Literackiej. Za „Białe noce” otrzymała Nagrodę im. Kościelskich i Nagrodę Conrada oraznominację do Nagrody Bookera,międzynarodowej nagrody Grand Continent 2022 oraz znalazła się na krótkiej liście The Warwick Prize for Women in Translation. Pochodzi z Racławic koło Gorlic."
https://www.vogue.pl/a/harfistka-anna-pasic-gra-koncerty-w-nietypowych-miejscach-jak-zmienila-postrzeganie-tego-instrumentu,Harfistka Anna Pašić zmienia postrzeganie tego instrumentu. Jak odkryła swoją pasję?,"Anna Pašić – w połowie Polka, w połowie Bośniaczka – gra na harfie inaczej niż wszyscy. Koncerty organizuje z dala od filharmonii, a jej brzmienia wzruszają nawet najtwardszych słuchaczy. Jak artystka odkryła w sobie pasję? Kiedyś nie myślała, że będzie grać na harfie. Anna Pašić – w połowie Polka, w połowie Bośniaczka – urodziła się i wychowała we Wrocławiu. Tam też przeszła wielostopniową edukację muzyczną, od podstawówki do studiów magisterskich. Świetny słuch odkryto u niej, gdy była dzieckiem. –Mama opowiadała mi, że któregoś dnia, gdy odbierała mnie z przedszkola, oznajmiłam jej, że idę do szkoły muzycznej. Akurat wtedy odwiedził nas w przedszkolu pracownik wrocławskiej szkoły muzycznej. W rodzinie nikt nie zajmował się muzyką, więc dla mamy było to szokujące, nigdy wcześniej nie rozważała takiego scenariusza– opowiada. Anię zapisano do klasy fortepianu, gdzie uczyła się przez kilka lat. –Zostałam harfistką, bo byłam kiepską pianistką– rzuca. –Zmieniłam instrument właśnie na harfę, bo spodobało mi się jej miękkie brzmienie. Wyjątkowe w harfie jest to, że jako jeden z nielicznych instrumentów pozwala osobie grającej na bezpośredni kontakt z brzmieniem. Gdy grasz na fortepianie, naciskasz klawisze, które uruchamiają młoteczki uderzające w struny i tak wydobywa się dźwięk. W grze na skrzypcach posługujesz się smyczkiem. Gdy grasz na harfie, to dłonie dotykają strun, a od sposobu złapania, techniki gry i siły szarpnięcia uzależniony jest dźwięk, który słyszymy. Podoba mi się ten bezpośredni wpływ na sytuację– wyjaśnia muzyczka. Transfer z klasy fortepianu na lekcje harfy tylko na papierze wygląda na prosty. Harfa jest instrumentem niszowym, trudno dostępnym. Niewiele osób na niej gra, bo niewiele może. –Dziś jest dużo łatwiej dostępna, ale jeszcze gdy studiowałam, bardzo trudno było kupić instrument w Polsce. Nie było lokalnych dystrybutorów –potwierdza muzyczka.– Gdy zaczynałam naukę gry na harfie, w szkole były dwa średniej jakości instrumenty. Dopiero gdy kończyłam liceum, pojawiła się nowa, pięknie brzmiąca harfa, a mój własny instrument, na którym cały czas gram, kupiłam już na studiach. Dziś Anna Pašić z rozmysłem zmienia myślenie o harfie, zabierając ją w miejsca, gdzie instrument bywa rzadko obecny. Ekscentryczne okoliczności przyrody, w których czasem występuje, świetnie wpisują się w jej pomysł na muzykę. Bezpretensjonalną. Minimalistyczną, ale wypełnioną emocjami. Blisko publiczności. Całkiem niedawno Anna Pašić wystąpiła w odrestaurowanym pawilonie handlowym z lat 60., który mieści się na warszawskiej Pradze. Koncert został zarejestrowany i można go w całości obejrzeć na YouTubie. Minimalistyczna muzyka, ilustracyjna, o ambientowym rodowodzie, wciąga przemyślaną fabularną opowieścią. Jedna dziewczyna, jeden instrument – tyle wystarczy, by stworzyć pozornie skromną muzykę do głębokiego przeżywania, którą Pašić wykonuje w imponującym skupieniu. Cały tekst przeczytasz w „Vogue Polska” na grudzień 2024 roku.Zamów numer już dziś z jedną z dwóch okładek do wyboru na vogue.pl."
https://www.vogue.pl/a/dysmorfofobia-kaze-doszukiwac-sie-mankamentow-w-wygladzie-na-czym-polega-zespol-quasimodo,Dysmorfofobia zaburza obraz naszego wyglądu. Jak walczyć z zespołem Quasimodo?,"Dysmorfofobia to zaburzenie polegające na wyimaginowanym przeświadczeniu o mankamentach wyglądu zewnętrznego. W efekcie rodzą się obsesyjne myśli, które przejmują kontrolę nad życiem osoby dotkniętej zespołem Quasimodo. O swoich doświadczeniach z dysmorfofobią opowiada Magda, a psycholożka Martyna Pobuta radzi, jak sobie z tym zaburzeniem radzić. Była lubiana, nie miała trudności rówieśniczych, a mimo to, od kiedy tylko pamięta, nie akceptowała swojego wyglądu.  –Kiedyś dostałam anonimowy komentarz, że mam nos jak Gargamel. To był moment, w którym zaczęłam myśleć o operacji plastycznej– wspomina Magda. Z czasem zaczęła dostrzegać w sobie coraz więcej wad. –Zdjęcia idealnych sylwetek i pięknych kobiet na Instagramie sprawiały, że coraz bardziej się dołowałam– opowiada. Rozstanie z chłopakiem tylko pogorszyło jej samoocenę. –Wygląd stał się moją obsesją. Nie potrafiłam myśleć o niczym innym. Robiłam sobie zdjęcia, przybliżałam i wyszukiwałam mankamenty. Zaznaczałam różne elementy i zastanawiałam się, co będzie, jak je poprawię. Nie było ani jednej rzeczy, którą bym w sobie lubiła– zaznacza. Magda spędzała godziny na czytaniu forów internetowych o operacjach plastycznych. Przygotowała sobie długą listę zabiegów do zrobienia. –Nie było mnie wówczas na nie stać. W międzyczasie mocno się odchudzałam –mówi. Kiedy bliscy Magdy dostrzegli, że zmaga się z trudnościami, próbowali pomóc.– Mówili, że jestem ładna i nie potrzebuję operacji, ale mnie to irytowało. Uważałam, że kłamią– tłumaczy.Dysmorfofobiazawładnęła życiem Magdy. –Gdy przechodziłam przez przejście, obsesyjnie myślałam o tym, że kierowcy patrzą na mój zły profil i na pewno mnie oceniają. Nie mogłam odwrócić myśli od swojego wyglądu, co utrudniało mi codzienność, naukę– wyjaśnia. Z tak nasilonymi objawami funkcjonowała ponad rok. –Wróciłam do byłego chłopaka, moje kompleksy wpływały na nasz związek, dlatego wspólnie z moją mamą namówił mnie na wizytę u psychologa. Poszłam, żeby dali mi spokój. Teraz wiem, że to najlepsza decyzja, jaką mogłam podjąć– zaznacza. Magda w trakcie terapii poznała przyczynę swoich trudności. –Poczułam ulgę i zaczęłam podchodzić do siebie z większą łagodnością. Zrozumiałam, że operacje i zabiegi nie zmienią tego, jak się czuję. Pomoże mi akceptacja siebie i swojego wyglądu. Zdarzają mi się lepsze i gorsze dni. Jeszcze nie akceptuję siebie w stu procentach, ale się staram. Moje doświadczenie sprawiło, że poszłam na kosmetologię i pracuję w zawodzie. W swojej pracy stawiam na to, żeby pomagać osobom, które mają problem ze stanem skóry, jednocześnie uświadamiając, że wygląd nie definiuje nas jako ludzi. Dysmorfofobia, nazywana także zespołem Quasimodo, to niezwykle niebezpieczne zaburzenie. –Polega na wyimaginowanym przeświadczeniu o mankamentach wyglądu zewnętrznego. Bardzo często mówi się o dysmorfofobii urojeniowej, która występuje w przypadku, kiedy mankamenty nie istnieją, a osoba je widzi– tłumaczy Martyna Pobuta, psycholog, trycholog. Jej objawy są złożone i obejmują różne aspekty życia osoby chorej. –To przede wszystkim obsesyjne skupianie się na mankamentach. U jednej osoby to będzie nos, u innej uszy, a u jeszcze innej cała sylwetka. Osoba przegląda się w lustrze, odbija się w witrynach sklepów. Kiedy nie ma takiej możliwości, kontroluje defekt, dotykając miejsca, w którym występuje– mówi. Sprawdza je nawet po kilkadziesiąt razy dziennie. –Pacjent z dysmorfofobią może koncentrować się od sześciu do ośmiu godzin dziennie na danym mankamencie– zauważa ekspertka. Podczas spotkań towarzyskich osoba z dysmorfofobią zastanawia się, czy jej rozmówca dostrzega mankament. –Są osoby, które starają się ukryć defekt, odwracając od niego uwagę strojem i biżuterią. Mam pacjentów, którzy chodzą z nakryciami głowy, chustami, pudrują występujące w ich odczuciu łysienie, bardzo często nie mając w ogóle tego problemu– wyjaśnia psycholog. Objawem dysmorfofobii może być także obsesyjne porównywanie się z innymi, uważanie ich za bardziej atrakcyjnych.– To choroba XXI w. Żyjemy pod presją mediów społecznościowych – coraz więcej osób, zarówno kobiet i mężczyzn, porównuje się ze zdjęciami umieszczanymi w internecie– zauważa. Dysmorfofobia to w końcu również obsesyjne poprawianie swojego wyglądu. –Jeżeli z jednym mankamentem się uporają, to szukają kolejnego. Lekarze medycyny estetycznej często jako pierwsi diagnozują pacjentów– mówi Martyna Pobuta. Na zaawansowanym etapie choroby osoba unika otoczenia, odcina się od znajomych, wstydzi się wyjść z domu, izoluje się. Przyczyny dysmorfofobii są różne. Zdarza się, że łączy się z innymi zaburzeniami psychicznymi.– Z grupy kompulsywnych, czyli z anoreksją, bulimią. Chorobami związanymi ze skórą głowy, czyli trichotillomanią, trichofagią oraz z depresją –wymienia psycholożka. Nieleczona może prowadzić do tragedii. –W skrajnych przypadkach nawet do samobójstwa, kiedy osoba nie jest już w stanie wytrzymać obsesyjnych myśli –tłumaczy psycholog. Dlatego tak istotna jest dobrze postawiona diagnoza.– Koniecznie u specjalisty, który dobierze odpowiednią formę leczenia. Być może potrzebna będzie terapia, a jeżeli dysmorfofobia utrudnia funkcjonowanie, to niezbędna może być także farmakoterapia. To zaburzenie, nad którym można zapanować. Wymaga silnej woli, ciężkiej pracy i dobrego specjalisty, ale warto prosić o pomoc– dodaje."
https://www.vogue.pl/a/najmodniejsza-koszule-na-wiosne-2025-znajdziesz-teraz-na-wyprzedazy-szukaj-w-dziale-meskim,Najmodniejszą koszulę na wiosnę 2025 znajdziesz w dziale męskim,"Stylizacje JLo zawsze inspirują. Na czerwonym dywanie gwiazda zachwyca elegancją i glamourem, na co dzień – swobodą, z jaką interpretuje trendy w modzie miejskiej. Tym razem mistrzyni stylu, która na święta wyjechała do Aspen, stawia na wygodę i sięga po modną koszulę w kratę. Zobacz, gdzie znaleźć męską koszulę w stylu Jennifer Lopez. Jennifer Lopez zna najlepsze stylizacyjne triki. Dlatego gdy sięga po modną, luźną koszulęz miękkiej flaneli, zestawia ją z luźnymi niebieskimi jeansami i charakterystycznymi awiatorami. Poły koszuli w kratę są wpuszczone spodnie. Tu pasek nie jest do niczego potrzeby. Materiał ma układać się swobodnie. Piosenkarka nie podwija też rękawów. Rozchyla kołnierzyk pod szyją. O jej słabości do stylu glamour przypominają tylko perfekcyjnie wystylizowane, rozpuszczone włosy z przedziałkiem pośrodku głowy i migdałowe paznokcie z połyskującym lakierem. Wszystko się tu zgadza: grubsza tkanina, kieszenie z klapkami, szeroka krata. A przy tym nieoczywista kolorystyka flirtuje z klasyczną wersją flanelowej koszuli. Ta koszula męska Levi's rzeczywiście pochodzi z działu męskiego. Wybierz dużą, oversize, aby materiał nie opinał cię w klatce piersiowej ani biodrach. Noś na przylegający, gładki top, żeby nosić ją rozpiętą lub asymetrycznie zapinać i eksperymentować. Biało-czerwona krata i idealny w proporcjach kołnierzyk nawiązują do klasyki. Ale ten model cechuje cieniutki prześwitujący materiał. To dzięki niemy szeroki fason będzie układał się naturalnie, nie zdeformuje optycznie sylwetki, nie doda kilogramów. Zimą noś ją z bawełnianym golfem, wiosną z jeansową kurtką. Pamiętaj o dodatkach – stylizacje JLo dostarczą konkretnych wskazówek: okulary, wisiorki, kapelusz. Wszystko się tu zgadza: grubsza tkanina, kieszenie z klapkami, szeroka krata. A przy tym nieoczywista kolorystyka flirtuje z klasyczną wersją flanelowej koszuli. Ta koszula męska Levi's rzeczywiście pochodzi z działu męskiego. Wybierz dużą, oversize, aby materiał nie opinał cię w klatce piersiowej ani biodrach. Noś na przylegający, gładki top, żeby nosić ją rozpiętą lub asymetrycznie zapinać i eksperymentować. Zobacz także:"
https://www.vogue.pl/a/80-metrowe-wnetrze-w-przedwojennej-kamienicy-na-warszawskiej-saskiej-kepie,"Autentyczność i szczerość materiałów, czyli przytulne wnętrze na stołecznej Saskiej Kępie","Oczekiwania klientów były spójne z wizją projektantki Aleksandry Tomaszewskiej: miało być funkcjonalnie, a przy tym autentycznie i przytulnie. Powstało wnętrze w duchu modernistycznej prostoty z dużą ilością drewna i ciepłych odcieni. Sypialnia, salon, kuchnia oraz jadalnia z miejscem do pracy. 80 mkw. w zabytkowej kamienicy z 1938 r. nawarszawskiej Saskiej Kępie. Choć to nie tak dużo, dzięki ograniczonej balecie barw i użytych materiałów wnętrze sprawia wrażenie przestronnego. Gdy trafiła tu architektka Aleksandra Tomaszewska prowadząca studio Archsome, wiedziała że czekają ją projektowe wyzwania typowe dla kamienicznych wnętrz. –Czekał nas generalny remont. Choć zastaliśmy tu sporo elementów ze starej tkanki, jak parkiet, drzwi, klamki czy tynki butelkowe przy suficie, musieliśmy unowocześnić całą infrastrukturę, doprowadzić nowe łącza, ale też zmierzyć się z nieprzewidzianymi sytuacjami, jak znaleziona w łazience belka, której obecność sprawiła, że meble musiały zostać przeprojektowane– wspomina. Oryginalny układ funkcjonalny był zbliżony do obecnego. Nie było konieczności robienia rewolucji. Projektantce zależało na zachowaniu zastanej drewnianej podłogi, nie przenoszono więc hydrauliki. Powiększono jednak kuchnię kosztem spiżarni i osobnego WC, wydzielono mniejszą przestrzeń gospodarczą. Choć szczęśliwie poprzedni właściciele zdecydowali się pozostawić historyczne artefakty, część parkietu w przestrzeni holu wymienili na płytki. –Nadal jednak można było dostrzec ślady klimatu dawnej Saskiej Kępy. Wnętrze miało duży potencjał. Wcześniej mieszkała tu rodzina z dziećmi, dziśpara młodych ludzi z artystycznym wykształceniem. Od początku mieliśmy podobne spojrzenie na ten projekt, liczyła się autentyczność i szczerośćmateriałów. Ściany i sufity są białe, jedynie w sypialni nadano im nieco ciemniejszy odcień. Przy wymianie płytek na parkiet w holu napotkano na pewien problem. Współcześnie produkowane klepki mają inne wymiary. By zachować podobny charakter, każda sztuka musiała zostać przycięta. Na nowej podłodze położono okrągły dywan, drzwi istniejącej starej szafy odnowiono, a jej wnętrze zamieniono na nowe, bardziej funkcjonalne. Większość mebli zaprojektowana była na wymiar. –Zależało nam na ujednoliconym stylu i spójności kolorystycznej drewna –mówi projektantka. Powstały proste komody, regały, biurka, szafka w łazience i stoliki nocne. Wszystko wykonane z dębowego forniru w tym samym ciepłym, nieco rudym wybarwieniu. Zabudowa w kuchni ma bardzo tradycyjną formę z dwoma słupkami z każdej ze stron blatu, nad którym zawisły minimalistyczne białe, węższe szafki. –W salonie zastaliśmy wnękę, którą wykorzystaliśmy na stworzenie regału. W nawiązaniu podobna wnęka powstała w kuchni. Mogliśmy sobie na to pozwolić, bo mieści się w nowo dobudowanej ścianie, oddzielającej kuchnię od pomieszczenia gospodarczego –wyjaśnia. Do salonu trafił odrestaurowany fotel typ 300-190, zaprojektowany przez Henryka Lisa i produkowany od 1967 r., z toczonymi nóżkami i zwężanymi podłokietnikami, oraz stolik z drewna akacji. Salon i jadalnię oddzielają dwuskrzydłowe drzwi. Na ich osi z jednej strony stanęła komoda, z drugiej wygodna sofa polskiej marki Mesonica. Nad nimi zawisły dwie prace: litografia i wyszywany obraz. Jedną z wytycznych gospodarzy było to, że we wnętrzu mają pojawić się krzesła i stół markiCarl Hansen & Søn. –To narzuciło pewien kierunek. Stwierdziłam, że powinny stanąć w centrum mieszkania, co podpowiedziało mi cały układ funkcjonalny– zdradza Tomaszewska. Krzesła to modelCH24 Wishbone, projektu Hansa J. Wegnera z 1949 r., oddający istotęduńskiego designu. Projektant opracował charakterystyczne oparcie w kształcie litery Y, od którego pochodzi nazwa modelu. Z kolei stół, zaprojektowany przez tego samego twórcę w 1962 r., ma miękkie krawędzie i zaokrąglone, zwężające się w kierunku podłogi nogi. –Wybór stylu tego wnętrza nie był wielką burzą mózgów. Te meble i otoczenie wyznaczyły nam drogę. Mieliśmy dużo szczęścia, bo klatka kamienicy przetrwała upływ czasu w praktycznie niezmienionym, jedynie bardzo dobrze konserwowanym stanie. Trudno byłoby nie starać się o utrzymanie podobnego klimatu i w mieszkaniu. Pewne było, że powstanie projekt w poszanowaniu do tego, co zastaliśmy."
https://www.vogue.pl/a/digitalsyndication-zamszowe-kozaki-z-fredzlami-w-stylu-boho-wracaja-do-mody-jako-najlepsze-buty-na-wiosne-2025,"Zamszowe kozaki boho, uwielbiane w latach 2000., wracają na dobre (i na długo!)","Potwierdzamy: do łask powracajązamszowe kozaki damskie zdobione frędzlami, w których śladem it-girls tak chętnie chodziłyśmy na początku milenium. Nosimy je zimą 2024-2025 jako idealne butyw królującym w tym sezonie stylu boho, a jeszcze większym przebojem będą wiosną 2025. Kiedy z rozczuleniem wspominam nastoletnie lata, na myśl przychodzą mi trzy rodzaje butów, z którymi nigdy się nie rozstawałam: białe kozaki (obiecałam sobie już do nich nie wrócić), kalosze Hunter (ponieważ stylizacje Alexy Chung, Kate Moss iSienny Millerz Glastonbury należały do moich ulubionych) orazdamskie zamszowe kozakiz frędzlami. Wraz z wielkim powrotem mody Y2K nic dziwnego zatem, że i wszystkie te fasony butów z wysoką cholewką powracają do łask jako najlepszy wybór na sezon jesień-zima 2024-2025, a także wiosnę 2025. Najpierww modzie ponownie zagościły białe kozaki. Następnie powróciły kalosze Hunter, które znów raz po raz można zobaczyć na ulicach jako preferowane zwieńczenie najbardziej udanych stylizacji. Niemniej jednak nowość, której powrotu wyczekiwałam z utęsknieniem, to kozaki damskie w stylu boho zdobione frędzlami, których ponowną popularność zawdzięczamy najgorętszemu trendowi sezonu – właśnie estetyce boho. Damskie zamszowe kozaki z frędzlami, które takchętnie wybierała Kate Mossna początku milenium, wracają do naszych szaf jako znakomite dopełnienie romantycznych sukienek maxi z wzorzystym motywem, z aksamitu oraz w stylu boho. Do wyboru mamy kozaki boho w odcieniach piaskowego beżu oraz ciemnego brązu, damskie kozaki zamszowe na obcasie lub płaskiej podeszwie, wersje z cholewką do kolan lub do połowy łydki. Najlepiej postawić na obszerne modele, które zapewnią pożądany akcent nonszalancji każdej stylizacji. Artykuł ukazał się oryginalnie na Vogue.es"
https://www.vogue.pl/a/digitalsyndication-5-slynnych-pokazow-mody-ozywa-na-fascynujacej-wystawie-inventing-the-runway,5 słynnych pokazów mody ożywa na fascynującej wystawie „Inventing The Runway”,"Roboty, startujące rakiety i rewolucjoniści. Spektakularne pokazy, które zapisały się w historii mody, stają się niezwykłym doświadczeniem dziękifascynującej interaktywnej wystawie „Inventing The Runway”. Można ją zobaczyć w centrum sztuki Lightroom w Londynie. Wystawa „Inventing the Runway”śledzi ewolucję sposobu prezentowania mody od salonów Charlesa Fredericka Wortha po CD-ROM-y Helmuta Langa – za pomocą kilku najwspanialszych w historii pokazów wyobrażonych na nowo w fascynującej przestrzeni galeryjnej Lightroomu znajdującej się w londyńskiej dzielnicy King’s Cross. Oto bliższe spojrzenie na pięć z kolekcji, które przeszły do historii, a teraz wyświetlane są na jego wysokich na 12 metrów ścianach. Zarezerwuj bilety już teraz Zaprezentowany w Gatliff Warehouse, opuszczonej zajezdni autobusowej w pobliżu londyńskiego dworca Victoria, 13. pokaz Alexandra McQueena inspirowany był wszystkim od ruchu Arts & Crafts po protezy kończyn opracowane w szpitalu Queen Mary’s Hospital podczas Wielkiej Wojny. Pokaz otworzyła paraolimpijka Aimee Mullins z parą nóg z drewna wiśniowego, przypominających rzeźby XVII-wiecznego artysty Grinlinga Gibbonsa. „No 13” McQueena zamknięty został natomiast przez Shalom Harlowfinałem, który nadal pozostaje w pamięci redaktorek i redaktorów mody. Po wejściu na obracający się dysk, ubrana w białą trapezową sukienkę modelka stała w miejscu, podczas gdy dwa sprowadzone z fabryki samochodów roboty opryskały ją agresywnie czarną i jaskrawo zieloną farbą. McQueen twierdził później, że inspiracją dla tego performance’u była praca Rebekki Horn zatytułowana „High Moon” (1991), a w rozmowie z „ArtReview” powiedział, że programowanie robotów zajęło cały tydzień – jednak powstrzymał się przed udzieleniem Harlow jakichkolwiek instrukcji w zakresie tego, jak powinna na nie zareagować tamtego wieczoru.– Nie odbyliśmy z Alexandrem żadnej rozmowy bezpośrednio związanej z tym konkretnym projektem i stworzeniem tego konkretnego momentu pokazu– powiedziała przed otwarciemretrospektywy „Savage Beauty”, dodając:– Lubię myśleć, że chciał jak najbardziej uniknąć ingerencji i pozwolić mi na jak najprawdziwsze, najbardziej spontaniczne doświadczenie. – Moja rodzina doświadczyła wysiedlenia– wspomina na wystawie „Inventing the Runway” Hussein Chalaian, projektant pochodzenia brytyjsko-cypryjskiego.– Musiała opuścić swoje domy. A ja chciałem, no cóż, zgłębić ideę obrony tego, co posiadamy, tego, że można również chcieć zabrać to wszystko ze sobą, kiedy się odchodzi –wyjaśnia.W sezonie jesień-zima 2000 zgłębianie tego tematu przybrało formę prezentacji w teatrze Stadler’s Wells w londyńskim Islington. Scena teatru została zaaranżowana w taki sposób, by przypominała pokój dzienny, po którym modelki chodziły ubrane w dopasowane sukienki w stylu lat 60., falbaniaste spódnice, trencze – a w końcu w same meble. „Finał pokazu Chalayana był zdumiewający” – napisała wtedy Plum Sykesw recenzji dla amerykańskiego „Vogue’a”. „Cztery modelki odziane w szykowne szareshift dressespodeszły do kompletu krzeseł, zdjęły z nich poszycia i dosłownie je na siebie założyły. Poszycia krzeseł stały się perfekcyjnie dopracowanymi wersjami sukienek, które miały już na sobie. Ostatnia modelka weszła na środek stolika, podniosła go i przekształciła w drewnianą spódnicę (prawdziwi modowi insiderzy powinni pamiętać pokaz dyplomowy Chalayana, na którym również pojawiła się spódnica z drewna). W końcu krzesła złożyły się, tworząc walizki, które wyniesiono ze sceny; zniknął ekran telewizora; a my pozostaliśmy wpatrzeni w pusty pokój. Jeśli brzmi to jak magia, to dlatego, że tym właśnie był ten pokaz”. Debiutując ze swoją pierwszą kolekcją damską od sześciu lat,Tom Ford zbuntował się przeciwko bliskiemu pokrewieństwu i jednakowości pokazów wystawianych w latach 2000.Wymyślił koncepcję prezentacji swojej kolekcji wiosna-lato 2011, która odbyła się w jego sklepie na Madison Avenue, w pociągu Eurostar – postanawiając zrezygnować z modelek na rzecz 32 ikon, od Marisy Berenson przez Beyoncé po Stellę Tennant.– Chciałem mieć tam kobiety w różnym wieku, posiadające różne sylwetki, chciałem różnych postaci i różnych osobowości–powiedział Tom Ford w rozmowie z „WWD” zaraz pod pokazie, na którym zabroniono robić zdjęcia.– Zaprojektowałem te ubrania dosłownie dla tych konkretnych kobiet – zdjąłem z nich miarę, pomyślałem o nich, o tym, co noszą.Beyoncé – która miała wtedy przerwę przed nagraniem albumu „4” – ubrana była w srebrną żakardową sukienkę, a jej pojawienie się na wybiegu zapowiedział sam Ford, przemawiający do ponad 100 redaktorek i redaktorów.Gdy „The New York Times” zapytał jąpotem, czy miała wątpliwości przed pojawieniem się w pokazie, odpowiedziała bez wahania:– Absolutnie nie. Spójrz tylko na te ubrania! Prezentując swoje kolekcje dla Chanel, Karl Lagerfeld tworzyłwe wnętrzach Grand Palais całe światy; przypomnijcie sobie jego supermarket z pokazu jesień-zima 2014, którego półki uginały się od szynek Jambon Cambon, tuńczyka Délice de Gabriell i ketchupu Haute Ketchup. Na wystawie „Inventing the Runway” „Vogue” przenosi się na płytę Wyrzutni Rakietowej N°5, na której podczas pokazu kolekcji jesień-zima 2017 pojawiła się 35-metrowa rakieta „wystrzelona” w kierunku sufitu Palais Art-Nouveau do granej w tle piosenki „Rocketman” Eltona Johna.– Wymyśliłem to wiele miesięcy temu, a nagle wszyscy to robią– powiedział wizjonerski projektant przed pokazem z 7 marca, który odbył się zaledwie kilka tygodni po tym, jak NASA ogłosiła odkrycie trzech planet na orbicie Trappist-1b, na których życie jest potencjalnie możliwe. Jeżeli chodzi o ubrania: pojawiły się tam koce termoizolacyjne i kołnierze astronautów, tweed z bateriami słonecznymi i puzderka z rakietami… Lagerfeld twierdził później, że jego projekty inspirowane były postacią francuskiego astronauty Thomasa Pesqueta, który regularnie wysyłał depesze z Międzynarodowej Stacji Kosmicznej w miesiącach poprzedzających pokaz. Napokaz kolekcji jesień-zima 2020 Demnasprowadził redaktorki i redaktorów do Cité du Cinema Studios w Saint-Denis, gdzie zbudował wybieg – po czym, osiągając spektakularny efekt, zalał go wodą. Znalazły się pod nią nie tylko pierwsze rzędy widowni, gdzie modelki, odziane w kalosze i sprzęt do nurkowania, pryskały wodą na redaktorki i redaktorów w drodze na wybieg, ale na suficie znalazły się LED-y przedstawiające wirujące obrazy nadciągającej katastrofy klimatycznej. „Odnalezienie swoich miejsc na pokazie Balenciagi dziś rano było ryzykownym przedsięwzięciem” –napisała w sprawozdaniu po pokazieSarah Harris z brytyjskiego „Vogue’a”. „Było zupełnie ciemno, konieczne było przejście po stopniach, a to, co udało nam się rozpoznać jako wybieg, okazało się rozległe i zanurzone w wodzie, która w ciemności przybrała groźny odcień atramentowej czerni... Rozległa się trudna do wytrzymania muzyka, zapaliły się światła, a nad naszymi głowami szybko przesuwały się grafiki przedstawiające chmury. Ten cyfrowy układ pogodowy zmieniał się z pędzących chmur na imponujące stado szpaków, z apokaliptycznej burzy na ognisty zachód słońca”. A jeżeli chodzi o ubrania? Były tam stroje do piłki nożnej, buty z oddzielnymi pięcioma palcami i neogotyckie garnitury w duchu power dressingu. Vogue Club połączył siły zLightroom London, by pozwolić wam zaoszczędzić 20 proc. ceny biletów;więcej informacji znajdziecie tutaj.Zarezerwuj bilety już teraz Artykuł ukazał się oryginalnie na Vogue.co.uk"
https://www.vogue.pl/a/zima-2025-nos-spodnie-z-nogawkami-wlozonymi-w-kozaki-stworzysz-modny-look-i-wydluzysz-nogi,Zimą 2025 czarne spodnie nosimy wpuszczone w czarne kozaki. To trik gwiazd,"W modzie najczęściej to najprostsze rozwiązania są najlepsze, dlatego gdy brakuje nam czasu lub pomysłu, sięgamy po sprawdzone formuły i zestawienia, które podkręcamy dodatkami lub nowymi stylizacyjnymi trikami. Okazuje się, że oprócz wygody, niezawodne uniformy potrafią dostarczać też wielu estetycznych wrażeń i działać cuda dla sylwetki. Mając to na uwadze i podążając śladem gwiazd, zimą 2025klasyczne czarne spodnie nosimy wpuszczając nogawki w cholewki zimowych butów damskich.Jakie modele najmodniejszych czarnych kozaków do tego wybrać i jak stylizować to połączenie? Nawet najbardziej minimalistyczna i prosta garderoba kapsułowa potrafi skrywać wiele tajemnic i dawać spore pole do popisu. Wystarczy otworzyć głowę na stylizacyjne triki, eksperymenty i niecodzienne zestawienia, by przekonać się, żenawet przy pomocy basicowych ubrań da się zbudować ciekawy, wyrazisty i bardzo modny look.Wiele z tworzonych w ten sposób zestawień nie tylko świetnie łączy wygodę z elegancją, ale też działa cuda dla sylwetki optycznie ją wydłużając i balansując jej proporcję. Mając to na uwadze, ale i podpatrując ostatnie stylizacje gwiazd,zimą 2025 klasyczne czarne spodnie z wąską nogawką nosimy z modnymi długimi kozakamiwpuszczając nogawki w cholewki butów. To ekspresowy przepis na modny look, który w dodatku optycznie wydłuża nogi – sprawdza się u kobiet w każdym wieku, o różnym wzroście i rozmiarach. Zobacz, jak nosić spodnie z kozakami na 3 modne sposoby zimą 2025. Sięgając po basicowe czarne spodnie z wąską nogawką oraz modne długie kozaki na szpilce Elle Fanning tylko utwierdziła nas w przekonaniu, że najprostsze elementy garderoby mogą posłużyć do tworzenia najbardziej uniwersalnych i szykownych stylizacji. Wystarczy do tego duetuzamiast swetra dobrać marynarkę o dopasowanym fasonie,by wykreować look odpowiedni do biura, a nawet randkę. W pierwszej wersji warto założyć do niego elegancką torebkę shopper i zegarek, w drugiej – wyraziste kolczyki i modną kopertówkę. Post udostępniony przez Gwyneth Paltrow (@gwynethpaltrow)  Podsumowując swoje ulubione grudniowe stylizacje,Paltrow pokazała na Instagramie plejadę uniwersalnych, wygodnych i modnych looków odpowiednich na wiele okazji.Aktorka także pokochała dopasowane czarne spodnie noszone do długich kozaków zimowych, jednak w przeciwieństwie do Elle Fanning, wybrała casualową wersję tego zestawienia.Nogawki spodni włożyła w modne kozaki na wygodnej, grubej podeszwie od The Row,a na górę założyła kaszmirowy sweter. Ten czarny total-look może być bardzo miejski, ale i nawiązywać do stylu après-ski. Czarne spodnie z wąską nogawką docholewek długich kozaków za kolanozimą 2025 wkładają też stylowe mieszkanki Nowego Jorku i paryżanki. Traktują ten duet jednak jako bazę, do której dodają najmodniejsze akcesoria i okrycia wierzchnie, nie pozbawiając jej przy tym uniwersalnego i bardzo wygodnego charakteru. Ta stylizacja wypatrzona na ulicach Paryża to majstersztyk w grze proporcjami i równowadze między ponadczasowymi elementami garderoby i największym trendami sezonu. Spodnie z wysokim stanem wpuszczone do cholewek długich kozaków za kolano i na niskim obcasie typu kaczuszkaw połączeniu z krótką skórzaną kurtką bajecznie wydłużają sylwetkę.Z kolei kolczyki w rozmiarze XXL nadają całości szykownego charaktery."
https://www.vogue.pl/a/mac-cosmetics-rozszerza-akcje-charytatywna-mac-viva-glam,Piękno w prospołecznej służbie na rzecz równości,"MAC Cosmetics od lat angażuje się w działania na rzecz równości. W ramach programu Viva Glam, który od 30 lat inspiruje świat, marka rozwija swoje zaangażowanie, obejmując cztery kluczowe obszary: prawa seksualne, płciowe, rasowe i środowiskowe. Inicjatywa MAC Viva Glam od początku była czymś więcej niż tylko akcją charytatywną. To manifestacja wiary w świat, w którym każdy ma prawo być sobą, kochać bez ograniczeń i rozwijać swój potencjał. Pomoc kierowana jest do osób zmagających się z trudnościami związanymi z orientacją seksualną, tożsamością płciową czy pochodzeniem. Marka poprzez swoje działania chce, by każdy mógł poczuć się wartościowy i akceptowany. Równość nie kończy się jednak na sprawach ludzkich. MAC angażuje się również w kwestie ochrony środowiska. Wprowadzenie inicjatyw takich jak program Back To MAC, zachęcający do zwrotu opakowań po kosmetykach, pokazuje, że troska o planetę jest równie ważna, jak działania na rzecz ludzi. Każda pomadka z linii Viva Glam niesie unikatowe przesłanie. Viva Heart, intensywnie czerwona, wprowadzona w 1994 roku, jest wyrazem wsparcia dla osób żyjących z HIV/AIDS. Jej odważny kolor stał się symbolem siły i solidarności. Viva Planet to subtelny róż z beżowym tonem, zaprezentowany w 1997 roku, który zachwyca swoją uniwersalnością, idealnie odzwierciedlając przesłanie harmonii i inkluzywności. Dla tych, którzy cenią głębsze, wyraziste kolory, stworzono Viva Empowered – odcień brązowośliwkowy odzwierciedla determinację w walce o równość. Najnowszym odcieniem w kolekcji jest Viva Equality. Ciepły kolor nude pasuje do każdej karnacji i celebruje różnorodność. Każdy zakup to wsparcie dla działań równościowych w czterech obszarach: od osób żyjących z HIV/AIDS, przez społeczności LBGT+, po organizacje promujące prawa kobiet i równość rasową. Dzięki temu programowi MAC nie tylko zmienia świat kosmetyków, ale także inspiruje do zmiany postaw."
https://www.vogue.pl/a/torsten-valeur-z-valeur-designers-o-wyjatkowym-designie-smartfonow-z-serii-realme-14-pro,Torsten Valeur: Dobry design jest jak trafiony prezent,"Z założycielem duńskiego studia Valeur Designers spotkaliśmy się w Kopenhadze na premierze unikatowej serii realme 14 Pro. To pierwsze na świecie smartfony, które zmieniają kolor pod wpływem temperatury. Kopenhaga nie bez powodu nazywana jest stolicą ponadczasowego designu. Spacerując po skąpanych w blasku świątecznych światełek ulicach duńskiej stolicy, wciąż nie mogę się nadziwić, jak wszechobecne i przystępne jest tutejsze wzornictwo. Piękno codziennych przedmiotów, którymi otaczają się Duńczycy, tkwi w ich funkcjonalności i prostocie. W domach życie toczy się wokół szerokich, wykonanych z litego drewna stołów, ulice oświetlają historyczne latarnie o przypominających rzeźby cokołach, a w lokalach kawa serwowana jest pięknych, minimalistycznych filiżankach. Nic więc dziwnego, że to właśnie tu marka realme postanowiła znaleźć projektantów, którzy pomogliby powołać do życia jej najnowszą serię smartfonów. Wymarzonym partnerem do tej współpracy okazał się Torsten Valeur, założyciel studia Valeur Designers, który swobodnie porusza się na styku rzemiosła i nowych technologii. Projektant zdobył międzynarodowe uznanie dzięki współpracy z duńską marką Bang & Olufsen, z którą związany jest od blisko trzech dekad. Owocem wspólnej pracy marki i projektanta jest seria realme 14 Pro. To pierwsze na świecie smartfony, które zmieniają kolor pod wpływem temperatury. Wystawiona na działanie chłodu perłowa obudowa telefonu zyskuje subtelne, błękitne akcenty. Co więcej, każdy realme 14 Pro w wersji Pearl White jest unikatowy dzięki subtelnym różnicom w organicznych wzorach, które pokrywają obudowę telefonu niczym linie papilarne. Inspiracją dla printu stało się bogactwo świata oceanów – w końcu nie znajdziemy w nim dwóch identycznych muszli. Marka realme chciała tym samym podkreślić indywidualność użytkowników. Dzięki współpracy z Valeur Designers, seria 14 Pro wyróżnia się nie tylko innowacyjną technologią zmiany koloru, ale również płynnie zakrzywionym wyświetlaczem oraz systemem potrójnej lampy błyskowej, który otwiera nowy rozdział w historii mobilnej fotografii. O współpracy z marką realme projektant opowiedział nam na chwilę po kopenhaskiej premierze smartfona. Jaka jest twoja definicja dobrego designu? Dobry design jest jak trafiony prezent. Od razu wiesz, że został stworzony przez kogoś, kto cię zna i rozumie twoje potrzeby. To podstawa projektowania, dlatego zawsze podkreślam, że design powinien być empatyczny. Pozostając przy metaforze prezentu – gdy go otrzymujemy, od razu dostrzegamy wkład, troskę i zaangażowanie osoby, która nam go podarowała. Dobry design także powinien być hojny. Moją misją jako projektanta jest zrobienie wszystkiego, co w mojej mocy, aby stworzony przeze mnie obiekt przekroczył oczekiwania użytkownika. Dwa pozostałe filary to trwałość – dobry design powinien służyć nam i cieszyć nas latami – oraz intuicyjność, dzięki której od razu rozumiemy zastosowanie i wyjątkowość prezentowanego nam obiektu. Twoją specjalnością jest umiejętne balansowanie na styku sztuki i technologii. Jak udaje ci się znaleźć równowagę między nimi? Studiowałem architekturę, ale nigdy się nią nie zajmowałem. Na drugim roku wybrałem specjalizację produktową. W sercu jestem jednak rzeźbiarzem, dlatego tak lubię ubierać nowe technologie w piękne formy, które są funkcjonalne i cieszą oko. Jestem zwolennikiem intuicyjnego sposobu projektowania – zamiast tworzyć od zewnątrz do wewnątrz, zaczynam od fundamentów, na których stanie cały przyszły projekt. Forma podąża za treścią. Na pierwszym etapie otrzymuję technologiczne ramy, które następnie próbujemy podważyć i przesunąć, wymyślając szereg rozwiązań, które kwestionują status quo. Nie lubię zbyt doskonałego designu, wydaje mi się sztuczny, zbyt przekombinowany. Na kolejnym etapie poddaję swoje pomysły testom. Przesuwam zastane elementy, szukam innych rozwiązań, a jednocześnie próbuję zrozumieć. Bardzo szanuję pracę inżynierów, ale nie jestem im podporządkowany. To otwiera przestrzeń do eksperymentów. Wyjścia poza strefę komfortu. Nie zawsze najprostsza droga jest najlepsza. Testujemy się nawzajem i sobie pomagamy. Tak pojawił się pomysł na potrójny flesz w realme 14 Pro. Przyglądając się pierwszym szkicom, zapytałem, czy jest możliwe dodanie kolejnych lamp, dzięki którym uzyskalibyśmy równowagę między nimi a obiektywami. Wprowadziłoby to estetyczny balans. Zapytaliśmy inżynierów marki, czy znaleźliby zastosowanie dla takie flesza. To zainspirowało ich do stworzenia funkcji Glow. Opowiedz mi o współpracy z marką realme. Cały proces zaczął się rok temu. Jak to zwykle bywa w przypadku nowych klientów, początkowo daliśmy sobie czas, żeby się poznać. Zrozumieć, jak działamy, co jest dla nas ważne, a także zobaczyć, jak otwarci są na nasz wkład. Mieliśmy już doświadczenie w projektowaniu smartfonów. Wtedy jednak chodziło o konceptualny design. Tutaj mieliśmy przyjemność uczestniczyć w całym procesie od początku do końca. Następnie dostaliśmy brief dotyczący samego smartfona, ale zespół realme był bardzo otwarty na nasze sugestie. Zaczęliśmy od stworzenia aluminiowej obudowy o odpowiednio opływowym kształcie, dzięki której smartfon doskonale leży w dłoni.  Następnie skupiliśmy się na aparacie i wspomnianym już fleszu. Pomysł ze zmianą koloru to zasługa teamu realme. Przy tego typu zleceniach zawsze wychodzę z założenia, że to projekt zespołowy, a to znaczy, że nikt nie ma monopolu na kreatywność. Marce zależało na nadaniu smartfonowi tożsamości, stąd pomysł, żeby upodobnić go do stworzenia z głębi oceanu. To smartfon, który żyje, reaguje na otaczające go środowisko. Unikatowość każdego z smartfona sprawia, że staje się on więcej niż tylko telefonem. Młodzi użytkownicy w szczególności oczekują, że ich smartfon będzie przedłużeniem ich osobowości. Smartfony stały się naszymi codziennymi towarzyszami. Jak wpłynie to na ich design w przyszłości? Smartfony to najbardziej zaawansowane urządzenia, z których korzystamy na co dzień. Jako projektant zastanawiam się, jak możemy zbudować z nimi relację, żeby nie wymieniać ich co dwa lata? Jak stworzyć smartfon, który posłuży nam latami? Realme jest bardzo otwarte na te pytania. Młodsi użytkownicy też są bardziej otwarci na eksperymenty. Ważnym zjawiskiem jest również projektowanie urządzeń, które są lepiej dostosowane do naszych ciał i zmysłów. Wiele zależy tu jednak od technologii, która z kolei wymaga inwestycji. Na szczęście coraz więcej marek, w tym realme, dostrzega sens we wspieraniu projektantów i inżynierów w ich poszukiwaniach. Czy masz radę dla projektantów, którzy chcą pracować z takimi markami jak realme? Cokolwiek robisz w danym momencie, poświęć się temu w pełni, bądź zaangażowany. To twoja wizytówka, która może zapewnić ci następny projekt. Jeśli to, co robisz, jest dobre, na pewno zostaniesz dostrzeżony. Marki takie jak realme trzymają rękę na pulsie, zawsze szukają nowych talentów do pracy. Poza tym pamiętaj, żeby nie stracić wewnętrznej ciekawości, wciąż doskonalić swój warsztat i pamiętać o tym, dlaczego to robisz. Na etapie współpracy warto pytać „dlaczego nie?”, ale wcześniej poświęć moment, żeby zastanowić się, dlaczego to robisz, jaki design chcesz tworzyć. To najtrudniejszy etap pracy."
https://www.vogue.pl/a/filipka-w-wielkim-miescie-buenos-aires-kocha-performans-miasto-zyje-sztuka-tancem-zabawa,Filipka w wielkim mieście: Buenos Aires kocha performans. To miasto żyje sztuką,"Filipka w wielkim mieście w cyklicznym felietonie wspomina podróż do Buenos Aires. Wzięła udział w paradzie równości, śmiała się ze stand-upów, oglądała pokaz tanga. Argentyńską stolicę postrzega jako stolicę sztuki, performansu i tańca. Żadne inne miasto na świecie nie ma tylu teatrów ani tylu psychoterapeutów przypadających na jedną osobę.Porteños, czyli mieszkańcy Buenos Aires, zdają się żywić wielką miłość do wszystkiego, co wprawia ciało w ruch. Sport, edukacja i życie nocne – w moim odczuciu wszystkie te dziedziny zawierają w sobie pierwiastek performansu.Sytuacja materialna Argentyńczyków jest niestabilna– siła kraju tkwi w tym, co spontaniczne i ulotne. Parada równości w Buenos Aires jest jednym z wielu przejawów tego sposobu życia. Wielogodzinna ekstatyczna impreza ma trashowe wykonanie i mocne polityczne przesłanie. Parada w Warszawie, gdzie spokojnie maszerujemy pod okiem policjantów, wygląda przy niej bardzo grzecznie. W Buenos Aires policja swobodnie uczestniczy w obchodach, tańcząc i robiąc sobie wspólne zdjęcia. Podczas miesięcznego pobytu w Argentynie nie odmówiłam ani jednemu zaproszeniu. Widziałam lesbijski stand-up zbudowany ze wspomnień wymykających się konwencjonalnej obyczajowości. Widziałam poruszającą choreografię, w której wykorzystano elementy zniszczonego przez huragan domu. Nie zabrakło też klasycznego tanga w świątyni tego eleganckiego kultu o wymownej nazwie La Catedral del Tango, gdzie w gigantycznej sali przy muzyce na żywo spotykają się miłośnicy tańca. Queerowe imprezy pełne były krzyku i buntu. Większość z tych występów uznano by w Europie za zbyt patetyczne, ale w Argentynie dramatyczną ekspresję nawet najmłodsze pokolenie traktuje poważnie. Performans rozlewa się jednak dalej. Między placami zabaw w weekendy kursuje kolejka, do której mogą dosiadać się rodzice ze swoimi maluchami. Podczas oprowadzań muzealnych przewodnicy zdają się stać jedną nogą na dużej scenie. W Argentynie dałam nawet radę obejrzeć drugi raz w życiu mecz piłkarski, kiedy to narodowa drużyna wygrała z Boliwią. Pierwszy mecz, który widziałam w wieku nastoletnim, był dla mnie traumatycznym doświadczeniemtoksycznej męskości. Tutaj męskość jest inna. Heteroseksualni mężczyźni cmokają się na powitanie. A kobiecość w Argentynie jest bardzo teatralna, uwodzicielska i pełna wigoru. Przypisuje się jej szczególne znaczenie. Wszechobecne wizerunki Evity Perón, która w pamięci zbiorowej zapisała się dzięki walce o równość i prawa kobiet, przedstawiają ją nadzwyczaj filuternie jak na żonę głowy państwa. Natomiast znane na całym świecie intelektualistki, jak Victoria Ocampo czy jej siostra Silvina, pozowały do zdjęć z uśmiechem, nawet jeśli ich twórczość dotykała tematów smutnych i trudnych. Ludzie byli zaciekawieni moją obecnością w Argentynie. W Buenos Aires wielokrotnie zaczepiano mnie w niespotykanie miły sposób. Osoby, których nie znałam, zaczynały snuć przy mnie opowieści, w których nadawały mi różne role. Słyszałam więc jak to moje ruchy przywołują postać Federica Moury, argentyńskiegoDavida Bowiego, który zmarł w latach 80. na AIDS. Jeden fotograf, gdy zobaczył we mnie Marisę Peredes, bohaterkęfilmów Pedra Almodóvara, zaprosił mnie na sesję do swojego studia. Starsza kobieta zaczęła mi na ulicy tłumaczyć, że z brodą byłabym młodym Leonardem da Vinci. Czy mogłam zatem nie pokochać społeczeństwa z tak fantazyjnym usposobieniem? Odpowiedź jest prosta – nie. "
https://www.vogue.pl/a/ultimate-the-eye-cream-luksusowej-japonskiej-marki-sensai-to-kosmetyk-perfekcyjnie-przemyslany,Wszechstronna pielęgnacja okolic oczu,"Poszukiwanie skutecznego kremu pod oczy czasem trwa latami i przypomina pogoń za niedoścignionym wyobrażonym ideałem. Jednak dziś już wiemy, że krem pod oczy to za mało, a według naukowców marki SENSAI, by stworzyć kosmetyk doskonały, trzeba na skórę delikatnej strefy wokół oczu spojrzeć z nowej perspektywy. Mrugamy prawie 14 300 razy dziennie, co sprawia, że okolica oczu jest tą najbardziej ruchliwą na całym ciele. Dodajmy do tego uśmiech, zdziwienie oraz indywidualną mimikę – i mamy spore wyzwanie dla mięśnia okrężnego oka, który stanowi jedyną konstrukcję wspierającą powieki. Poza tym skóra powiek jest najcieńsza, a jej wyposażenie w tkankę tłuszczową pozostawia wiele do życzenia. I tak o słabych stronach okolicy oczu można by pisać w nieskończoność. To ważne, żeby zrozumieć, dlaczego naturalny proces starzenia tak szybko się ujawnia w postaci kurzych łapek, skóry cienkiej jak bibułka czy wiotkości okolicy powiek górnych. Jeśli dodać do tego fotostarzenie oraz stały kontakt z zanieczyszczonym środowiskiem, nietrudno wysnuć wniosek, że skóra okolic oczu jest wyjątkowo wrażliwa na zmiany i potrzebuje pielęgnacji wszechstronnej. Chodzi o formułę, która traktuje skórę wielowymiarowo, skupia się na różnych procesach zachodzących w jej komórkach, wspiera każdą jej warstwę oraz daje najwyższy komfort. Jednym słowem, potrzebny jest kosmetyk perfekcyjnie przemyślany, taki jak SENSAI Ultimate The Eye Cream. Kategoria pielęgnacji okolic oczu od zawsze wzbudza największe zainteresowanie. Wciąż gotowe na kolejną dawkę wiedzy i formuły inspirowane odkryciami naukowców szukamy kremu, który „może wszystko”, licząc na działanie przeciwzmarszczkowe, wygładzające, nawilżające, ujędrniające, rozświetlające i wreszcie przeciwobrzękowe. Dla jednego kosmetyku to duże wyzwanie, ale wśród najnowszych znalazł się ten, który zasłużył na wnikliwą analizę. SENSAI Ultimate The Eye Cream opiera się na zupełnie nowych i przełomowych założeniach. Otóż okazuje się, że nie można stworzyć prawdziwie skutecznej pielęgnacji, jeśli krem ma się ograniczać do górnej i dolnej powieki. Strefa ściśle powiązana z procesami starzenia sięga skroni, łuków brwiowych, kości jarzmowych i tam również – a może przede wszystkim – powinien działać kosmetyk anti-aging, by „unosić” powieki, likwidować cienie i nie tylko. Warunkiem jest technologia, która synchronizuje i harmonizuje funkcje komórek, a wreszcie ułatwia komunikację międzykomórkową. W SENSAI Ultimate The Eye Cream odpowiada za to Silk Skin Connection. Pod tą nazwą kryje się technologia oparta na najnowszych odkryciach naukowych związanych z procesem autofagii oraz z osteonektyną, białkiem zwanym w skrócie SPARC. Najprościej rzecz ujmując, technologia ta uruchamia funkcję samooczyszczania naskórka i produkcji ważnego białka, które bierze udział w procesach dojrzewania komórek, przebudowy tkanki oraz regulacji cyklu komórkowego i szeroko rozumianej regeneracji. Jednak to nie wszystko, bo w kremie SENSAI nie mogło zabraknąć legendarnego już jedwabiu Koishimaru i ekstraktu z japońskiej wiśni w kompleksie Sakura Eternal. W założeniu krem ma więc przede wszystkim usprawniać przepływ energii oraz informacji między komórkami skóry i jej warstwami. Tylko wtedy skóra ma szansę wyregulować swój naturalny cykl życiowy. W ten sposób aktywowane komórki działają wydajnie, produkując ważne dla piękna skóry substancje, takie jak kwas hialuronowy. Krem na okolice oczu SENSAI Ultimate wywołuje głębokie i znaczące zmiany w skórze, a wraz z technologią Silk Skin działa tu zastrzeżony kompleks składników. Ten ostatni wzmacnia najważniejszą dla elastycznej i jędrnej skóry warstwę: podstawną. Cieniutka warstwa komórek stanowi podporę tkanek, ale krem ma też inne ważne zadania, w tym: naprawę uszkodzeń DNA, wspieranie krążenia krwi oraz ułatwianie odprowadzania płynów. Mamy więc formułę, która działa u źródła problemów związanych ze skórą strefy wokół oczu. Zajrzyjmy do zastrzeżonego składu. Listę otwierają ekstrakty z bukuryo i yuzu, następnie są naturalny Musculifter, ekstrakty z liści eukaliptusa gałkowego, liści borówki czarnej i skalnicy rozłogowej. Każda z roślin kryje w sobie moc pielęgnacji, podobnie jak kompleks składników zawartych w kwiatach wiśni. Jej zdolność do pobudzania komórek skóry i łagodzenia uszkodzeń wywołanych działaniem promieni UV oraz wolnych rodników jest niezrównana. Jednak skład produktu to nie wszystko, a komfort i przyjemność jego stosowania liczą się szczególnie wtedy, gdy cienka i sucha skóra nie daje o sobie zapomnieć. Konsystencja SENSAI Ultimate The Eye Cream na początku jest gęsta i kremowa, w trakcie aplikacji zmienia się i mięknie, otulając jednocześnie skórę całej okolicy oczu. Kosmetyk zostawia ultracienką warstwę lekkich olejków, która zabezpiecza skórę przed utratą wilgoci oraz uszkodzeniami powodowanymi przez nadmierne pocieranie czy rozciąganie. Rezultat? Odżywienie i komfort, a regularne stosowanie przynosi gładkość, uniesienie powiek, rozjaśnienie cieni, zmniejszenie obrzęków, wygładzenie zmarszczek i ogólny efekt zdrowej skóry. Na koniec aplikacja. SENSAI Ultimate The Eye Cream należy nakładać na całą okolicę oczu wraz ze skroniami, powiekami, łukiem brwiowym i granicą między powiekami dolnymi a kością jarzmową. Jest to ostatni krok codziennej porannej i wieczornej rutyny pielęgnacyjnej."
https://www.vogue.pl/a/najlepsze-swiateczne-stylizacje-gwiazd-na-boze-narodzenie-2024,Wygoda kontra elegancja. Najlepsze świąteczne stylizacje gwiazd,"Święta to magiczny czas, który potrzebuje wyjątkowej oprawy. Gwiazdom również udziela się świąteczny klimat, którym chętnie dzielą się w swoich social mediach. Pośród udekorowanych domów i przy uroczych choinkach odbywa się świąteczna rewia, która dla jednych oznacza wieczorowe stylizacje z najwyższej półki, dla innych – wygodne dresy i kolorowe piżamy. Sprawdzamy, na jaki świąteczny styl postawiły gwiazdy podczas tegorocznych świąt. Kendall Jennerwybrała elegancką stylizację z uroczym sweterkiem w roli głównej. Victoria i DavidBeckhamowiejak zwykle zadają szyku w gronie najbliższych.Księżna Kate podczas świątecznego spacerustawia na szykowny look przepełniony symboliką.Gillian Andersonznalazła wymarzoną piżamę na wieczór przy choince, aJennifer Lopez –idealny dres. Oto najciekawsze stylizacje gwiazd podczas tegorocznych świąt. Post udostępniony przez Kendall (@kendalljenner)  Post udostępniony przez Victoria Beckham (@victoriabeckham)  Post udostępniony przez Victoria Beckham (@victoriabeckham)  Post udostępniony przez DUA LIPA (@dualipa)  Post udostępniony przez Julianne Moore (@juliannemoore)  Post udostępniony przez Gillian Anderson (@gilliana)  Post udostępniony przez Jennifer Lopez (@jlo)  Post udostępniony przez Emily Ratajkowski (@emrata)  Post udostępniony przez Donatella Versace (@donatella_versace)  Post udostępniony przez Reese Witherspoon (@reesewitherspoon)  Post udostępniony przez Ciara (@ciara)  Post udostępniony przez Mariah Carey (@mariahcarey)  Post udostępniony przez Rebel Wilson (@rebelwilson)  Post udostępniony przez elsa❤️ (@hoskelsa)  "
https://www.vogue.pl/a/najpopularniejsze-kosmetyki-prl-u-czego-uzywaly-kobiety-w-polsce-w-latach-80,"Kultowe kosmetyki i perfumy, których Polki używały w PRL-u. O czym marzyły?","W PRL-u życie nie było usłane różami, choć miało intensywny zapach ich płatków (z bułgarskiego olejku). Perfumy miały kusić i zniewalać, makijaż ograniczał się do zdobyczy z Pewexu, natomiast pielęgnacja do jednego kremu z NRD. Jakie kosmetyki były najbardziej pożądane przez Polki w latach 80. i na początku 90.? Urodziłam się w 1982 roku i lata 80. pamiętam jako najpiękniejszy czas w historii muzyki pop, mody pełnej złota, cekinów i piór wzorowanej naAlexis z „Dynastii”i makijażu z intensywnym różem na policzkach i ustach. Królowała fuksja pomadek i lakierów do paznokci Revlon oraz perfumy Poison Diora. Mama była prekursorką minimalizmu i jedną nogą w latach 90., więc używała szminek Margaret Astor w odcieniu zgaszonych brązów, neutralnego różu i nude. Natomiast tych kilka puzdereczek, jak puszka pachnącego talku czy granatowe pudełko pudru Yardley z łazienki mamy i babci, pamiętam do dziś. Jak elegantki zdobywały kosmetyki? O czym marzyły kobietyw PRL-u, a co było towarem nie do zdobycia? – Pewex pachniał prawdziwym luksusem. Człowiek czuł się tam, jakby znalazł się w innym świecie. Z szarej, brzydkiej, smutnej Polski lądował na kolorowej planecie. A chodzenie z torbą czy papierowym opakowaniem z logo Pewexu, wzbudzało podziw innych!– opowiada Violetta Piwnicka, moja mama. Wycieczkę do Pewexu z Torunia do Bydgoszczy (w Toruniu Pewexu przez pierwsze lata jego istnienia nie było), opisuje jako wyjazd życia. To tam można było kupić mydło, perfumy, klocki i samochód. Obiektem pożądania była kolorowa gąbka do mycia ciała za 40 centów. Markowe jeansy Wranglera czy Lee kosztowały 10 dolarów (połowę pensji inżyniera), modny skórzany kożuszek 200, a Fiat 126p, czyli Maluch – 1000 dolarów. Obywatele PRL-u byli oszukiwani przez aparat państwowy i w ramach pensji częściowo dostawali bony dolarowe, których wartość była niższa niż prawdziwych dewiz. Jednak pragnienie kupienia czegoś z Zachodu było spełnieniem marzeń w czasach pomarańczy nie dość, że dostępnych na kartki, to w dodatku głównie przed Bożym Narodzeniem.– Oferta pewexowskich wiktuałów nie przypominała perfumerii Sephora. Bardziej drogerię z kosmetykami mass marketowymi, takimi jak St. Ives Swiss Formula, który kosztował wówczas krocie. Całkiem niedawno znalazłem opakowanie po mleczku do demakijażu tej marki w starym kufrze. Na świecie uchodził za przeciętny, dostępny produkt, a u nas miał status Sensai Kanebo– mówiSergiusz Osmański, dyrektor artystyczny Sephora, guru makijażu. –W kioskach RUCH-u można było kupić wyłącznie produkty z PRL, jak perfumy dla kobiet Być może… czy męską Przemysławkę, które woziliśmy z moim przyjacielem, ginekologiem, pociągiem do Czechosłowacji na handel. Ale najpiękniejszymi perfumami były Pavlova Payot, dostępne w Modzie Polskiej z łabędziem wyrzeźbionym na flakonie[miks tuberozy, hiacyntu, neroli, jaśminu, drzewa sandałowego, piżma, wetiweru i wanilii – przyp. red.].Po ich użyciu krążyły legendy, że pachniało mną w pomieszczeniu przez kolejne dwa dni– opowiada Jolanta Piwnicka, moja babcia. W domach u najzamożniejszych gościli gracze z górnej półki, jak perfumy Miss Dior czyChanel N°5.Ówczesne szanujące się, ale nieco skromniejsze obywatelki pachniały Soir de Paris marki Bourjois. W kompozycji dominowały pudrowo-kwiatowe nuty fiołka, lilii, jaśminu i konwalii. Opcjonalnie używały wody Kobako Bourjois. Orientalnoprzyprawowa mieszanka autorstwa Ernesta Beaux (twórcy Chanel N°5) była zapachem dla odważnych. Elegantki chciały nosić Poison Diora, ale nie wszystkie mogły sobie na niego pozwolić. Polskie marki stworzyły więc własne odpowiedniki. Parfums Cafe z charakterystycznym flakonem z ziarnem kawy na etykiecie nawiązywały do Opium Yves Saint Laurent. Poison Diora inspirowali się twórcy zapachu Currara, których hasło reklamowe brzmiało do rymu „kusi i zniewala”. Perfumy marki Comindex pachniały aldehydami, cynamonem, goździkami, jaśminem, piżmem, pomarańczą, różą, sandałowcem, tuberozą, wanilią. Natomiast polska kompozycja Pani Walewska, w granatowo-kobaltowym opakowaniu, podobno naśladowała słynną „piątkę”. W Pewexie dostępny był pożądany pachnący krem i perfumy z tej samej linii. Na drugim biegunie mocy były delikatniejsze kompozycje od Coty, jak piżmowy Masumi („są kobiety, które pachną wiatrem, ten wiatr nazywa się Masumi”). Można było również „Pachnieć krzykiem z wykrzyknikiem”, czyli słodkim Exclamation! –Męskim, najbardziej pożądanym zapachem była woda kolońska Old Spice. Miała w Polsce wówczas status kompozycji rangi Hermèsa! To kultowe męskie perfumy z tamtych lat z nutami tytoniu z Pewexu– mówi Sergiusz Osmański. Mężczyźni używali także roll-onu Burley Tobacco. Reszta obywateli używała w latach komuny rodzimych szlagierów, jak Brutal, Wars, Przemysławka i wody Prastarej. Nie wspominając o Wodzie Brzozowej, której zastosowanie doustne pamiętają fani filmów Barei. Pielęgnacja ciała z czasów komuny? Luksusem było mydełko Fa, które miało podobno piękny zapach, w porównaniu z topornym, szarym jak cały PRL mydłem Biały Jeleń. Sergiusz Osmański wymienia jako najbardziej pożądane kosmetyki z tamtych czasów roll-on Fenjal i dezodoranty w spreju Impulse, Bac czy 8x4. W każdej łazience miejsce honorowe zajmował talk w granatowej puszce, za dolara (oczywiście z Pewexu). Był stosowany przez kobiety jako antyperspirant oraz zapobiegawczo przeciwko odparzeniom czy otarciom ciała w upalne dni. Niektóre osypywały nim całe ciało, żeby pięknie pachnieć. Aktualnie talk jest wycofany ze względu na potencjalne działanie rakotwórcze. Kategoria balsamów czy kremów do ciała za żelazną kurtyną nie istniała. Jako „pachnidło” stosowano olejek z róży bułgarskiej – przez wiele osób mocno znienawidzony, co pokutuje do dziś niechęcią do różanych kompozycji. Jeśli zaś chodzi o pielęgnację twarzy, dostępny był przez wiele lat wyłącznie tłusty krem Nivea. Albo się go używało, albo nie stosowało kremu wcale. Prawdziwyskinimalizm. –Kiedy po raz pierwszy spróbowałam kremu Pond’s z Mody Polskiej (późniejsze lata), dopiero poczułam, jak przyjemne może być używanie kosmetyku do pielęgnacji twarzy. Kilka razy kupiłam w Pewexie krem Lancôme i tak aksamitnej skóry wcześniej, jak po jego użyciu,nie miałam – opowiada Violetta Piwnicka. Inne kobiety używały kremu Śnieg Tatrzański. Reklamował się jako kosmetyk, który „udelikatnia, upiększa, matuje i chroni cerę”. Możliwe, że był alternatywą dla tłustego kremu Nivea. Nie ma się co dziwić, że kobiety próbowały robić kosmetyki DIY z tego, co było wówczas dostępne. Absolutnym must have’em był w kosmetyczce każdej elegantki za żelazną kurtyną matujący puder w kamieniu marki Yardley, z gąbeczką do aplikacji i charakterystycznym logo. Do dziś pamiętam jego pudrowo-kwiatowy zapach (czasy przed Meteorytami Guerlaina). –Kultowym bronzerem była Ziemia Egipska w dużych brązowych pojemnikach. Puder, który w połączeniu z ciepłem skóry i sebum zmieniał się w ceglaną czerwień na policzkach i wyglądał jak poparzenie słoneczne. Natomiast absolutnym produktem pożądania były róże w kamieniu od Bourjois. To było spełnienie marzeń– mówi Sergiusz Osmański, który opisuje również jako kolejną innowację z Pewexu – balsamy do ust zmieniające kolory. Z zielonego na różowy. Miejsce honorowe należy się kultowym „spiralom”, bo tak wtedy nazywane były maskary – 2000 Calorie Max Factor. Zdarzała się moda na niebieskie rzęsy, ale dominowały czarne lub czarno-brązowe tusze. Poza tym w pewexach dostępne były również szminki i podkłady Revlon z Cindy Crawford w kampanii reklamowej. Jak opowiadają mama i babcia, prawdziwy luksusowy makijaż zaczął być na wyciągnięcie ręki, od kiedy pojawiły się sklepy Baltona. Żony marynarzy, które jako pierwsze robiły tam zakupy, uczyły swoje koleżanki pierwszych kroków w makijażu, bo jako jedyne miały prawdziwe zachodnie kosmetyki. Luksusem były produkty Helena Rubinstein i Lancôme. Chanel i Dior pozostały dla wielu niedostępnym, największym obiektem pożądania i luksusem poza zasięgiem. Aż do lat 90., kiedy zaczęły się wyjazdy do Niemiec na tzw. saksy. Wówczas pewexy straciły znaczenie, bo w NRD kosmetyki były znacznie tańsze niż w naszych sklepach. Pomimo tych wszystkich ograniczeń i utrudnień, patrząc na zdjęcia i co prawda dość siermiężne nagrania z występów w Opolu czy Sopocie, Polki wyglądały pięknie. A mowa o epoce przed medycyną i kosmetologią estetyczną. Dziś popadamy w przesadę w drugą stronę. Chociaż próbując sobie siebie wyobrazić w czasach tłustych kremów, jasnego jak ściana pudru matującego, kwiatowych perfum i ceglanej Ziemi Egipskiej, wybrałabym minimalizm i chodziła wyłącznie sauté. Ze stylizacji Alexis zza żelaznej kurtyny bliższa i bezpieczniejsza wydaje mi się jednak moda."
https://www.vogue.pl/a/wernisaz-magdy-atkins-chce-ci-powiedziec-i-premiera-kolekcji-bizuterii-bartosza-labedzkiego,Wernisaż Magdy Atkins „Chcę Ci Powiedzieć” stał się multisensorycznym doświadczeniem,"W wyjątkowy wieczór 10 grudnia 2024 roku w Warszawie odbyły się wernisaż Magdy Atkins, „Chcę Ci Powiedzieć” oraz premiera kolekcji biżuterii autorstwa Bartosza Łabędzkiego, znanego jako Pan Lektor. Wśród gości tego niezwykłego wieczoru znalazły się znane osobistości ze świata kultury, sztuki i mediów. W centrum uwagi znalazły się obrazy Magdy Atkins, w których autorka oddała głos emocjom i doświadczeniom. Każde dzieło to osobna historia ludzkiego życia. Dzięki umieszczonym przy obrazach kodom QR goście mogli przenieść się do świata sportretowanych postaci, oglądając krótkie filmy wzbogacające odbiór dzieła. To multisensoryczne doświadczenie łączące tradycyjną sztukę wizualną z nowoczesną technologią było innowacyjnym podejściem wzbudzającym głęboką refleksję. Bartosz Łabędzki, projektant o niezwykłej wrażliwości artystycznej, zaprezentował premierową kolekcję biżuterii inspirowaną mikrofonem – symbolem dialogu, słuchania i opowiadania historii. Projekty zachwycały jakością wykonania oraz przesłaniem idealnie korespondującym z tematem wieczoru. Wernisaż „Chcę Ci Powiedzieć” był czymś więcej niż tylko wystawą – stał się platformą, gdzie spotykają się idea, technologia i ludzka wrażliwość. Organizatorzy zadbali o każdy szczegół, tworząc przestrzeń sprzyjającą refleksji i rozmowie. To wydarzenie pokazało, że sztuka może być mostem łączącym ludzi i ich historie. Zarówno wernisaż Magdy Atkins, jak i kolekcja biżuterii Pana Lektora to celebracja autentyczności, która na długo pozostanie w pamięci warszawskiej publiczności."
https://www.vogue.pl/a/lista-najlepszych-filmow-2024-roku-filmowe-nowosci-2024-roku-z-kin-i-platform-streamingowych,"Najlepsze filmy 2024 roku, które warto nadrobić przed sezonem nagród","Koniec roku zbliża się wielkimi krokami – najwyższy czas na nadrobienie popkulturowych zaległości. W oczekiwaniu na nadchodzący sezon nagród, w szczególności ceremonię wręczenia Oscarów, wybieramy najlepsze filmy 2024 roku i podpowiadamy, gdzie można je obejrzeć.  Denis Villeneuve dokonał niemożliwego – zdołał przenieść „Diunę” na wielki ekran. Podobne przedsięwzięcie nie udało się nawet Davidowi Lynchowi. W końcu jednak fani słynnej sagi Franka Herberta doczekali się filmowego widowiska z prawdziwego zdarzenia. „Diuna: Część druga” opowiada dalsze losy księcia Paula (w roli głównej świetny Timothée Chalamet), który na Arrakis odkrywa swoje przeznaczenie. Pełen rozmachu film w gwiazdorskiej obsadzie pochłania bez reszty, podobnie jak słynna powieść. Film jest dostępny na platformie Max.  Ten rok należał do Zendayi. Oprócz roli Chani w „Diunie” aktorka może się pochwalić również świetnym występem w„Challengers”. Nowy film Luki Guadagnino śledzi losytrójkąta miłosnegowschodzących gwiazd tenisa – Tashi, Arta i Patricka (Zendayi partnerują Mike Faist i Josh O’Connor). W rękach włoskiego reżysera ich relacja staje się metaforąsplotu sportu i erotyki, a sam film to wysmakowana uczta dla zmysłów. Na szczególne uznanie zasługuje tu ścieżka dźwiękowa Trenta Reznora i Atticusa Rossa, której wciąż słuchamy na zapętleniu. Film można oglądać na Prime Video.  Tegoroczny Festiwal Filmowy w Cannes należał do Demi Moore, która pojawiła się tam po raz pierwszy od 1997 roku, by promować swój nowy film. W body horrorze Coralie Fargeat aktorka wcieliła się w Elizabeth Sparkle, której gwiazda przygasła. Zdesperowana postanawia przetestować tytułową substancję, obiecującą spełnić jej marzenia o nowej, lepszej wersji siebie (granej przez Margaret Qualley). Mroczny thriller zebrał zasłużone pochwały od krytyków z całego świata, a także widzek, które dostrzegły w Elizabeth cząstkę siebie. Film jest dostępny na platformie Mubi.  Na francuskim festiwalu największe triumfy święcił jednak nowy tytuł Seana Bakera, który wyjechał z Cannes ze Złotą Palmą za najlepszy film 2024 roku. „Anora” śledzi losy Ani (Mikey Madison), pracownicy seksualnej, która wychodzi za mąż za jednego ze swoich klientów. Ivan jest synem rosyjskiego oligarchy, więc młodzi wiodą beztroskie życie w sercu Manhattanu. Kiedy jednak jego rodzice dowiadują się o małżeństwie, poprzysięgają zrobić wszystko, żeby je unieważnić. Choć „Anorę” od premiery porównywano do „Pretty Woman”, to film Bakera nie powtarza błędów poprzednika i opowiada o pracy seksualnej w całej jej złożoności. Film można oglądać w kinach.  Na liście najlepszych filmów roku nie mogło zabraknąć „Love Lies Bleeding”. Nowy thriller erotyczny Rose Glass przenosi nas na amerykańską prowincję przemierzaną przez ambitną kulturystkę Jackie (Katy M. O’Brian). W drodze do Las Vegas zakochuje się w Lou, introwertycznej menedżerce siłowni (Kristen Stewart). Na drodze do ich szczęścia staje jednak ojciec jednej z nich (Ed Harris w absurdalnej peruce), który jest zarazem szefem miejscowej mafii. Dziewczyny będą musiały zawalczyć o swoją miłość. Współautorką scenariusza do „Love Lies Bleeding” jest Weronika Tofilska, reżyserka znana również z netflixowego „Reniferka”. Film jest dostępny na platformie Nowe Horyzonty VOD.  To nie był najlepszy rok dla miłośników rom-comów. Niespodziewanym przebojem okazał się przewrotny romans z Sydney Sweeney i Glenem Powellem. W „Tylko nie ty” aktorski duet wciela się w Beę i Bena, dwójkę znajomych, którzy szczerze się nie znoszą. Do czasu, gdy muszą udawać parę, by nie wyjść na przegrywów przed wspólnymi przyjaciółmi. Chemia między bohaterami jest oczywista od pierwszej sceny, co jednak nie psuje przyjemności z seansu. „Tylko nie ty” na przemian bawi i wzrusza jak najlepsze komedie romantyczne. Film można oglądać na platformie Max.  Nowy film Magnusa von Horna, reżysera filmu „Sweat” i innych festiwalowych perełek, okrzyknięto objawieniem tegorocznej edycji Cannes. Fabuła dramatu została zainspirowana prawdziwymi wydarzeniami z początku XX wieku. Tytułową dziewczyną z igłą jest Karoline (Vic Carmen Sonne), pracownica kopenhaskiej fabryki. Jej trudna sytuacja życiowa zmusza ją do zwrócenia się o pomoc do przypadkowo spotkanej Dagmar (Trine Dyrholm). Ich spotkanie całkowicie odmieni los kobiet, wiążąc je ze sobą na zawsze. Film zadebiutuje w polskich kinach 17 stycznia.  Kontynuacja przeboju sprzed kilku lat opowiada o urokach dorastania. Familijny film animowany śledzi losy Riley, która niebawem rozpocznie naukę w nowej szkole. Najpierw jednak wraz z przyjaciółkami z podstawówki wybiera się na wakacyjny obóz hokejowy. Na miejscu będzie musiała stawić czoła nie tylko przeciwnej drużynie, ale również własnym marzeniom, obawom i wątpliwościom. Jej emocje czeka wyjątkowo trudny czas. Wzruszająca animacja zdołała powtórzyć sukces pierwszej części, a także raz jeszcze przypomnieć, jak ważne jest to, co dzieje się w naszych głowach. Film jest dostępny na Disney+.  Wśród polskich filmów fabularnych na szczególne wyróżnienie zasługuje „Kulej. Dwie strony medalu”. Biografia słynnego boksera Jerzego Kuleja (Tomasz Włosok) przenosi nas do lat 60. XX wieku, gdy został dwukrotnym mistrzem olimpijskim – w Tokio w 1964 roku i cztery lata później w Meksyku. „Kulej” jest wielowymiarową opowieścią o triumfach, wyczerpujących treningach i dążeniu do doskonałości, a także o burzliwych losach małżeństwa sportowca z żoną Heleną (Michalina Olszańska). Świetny występ Włosoka przywodzi na myśl Toma Hardy'ego w „Bronsonie”, choć w mniej psychopatycznym wydaniu, a sam film Xawerego Żuławskiego – najlepsze biografie sportowców. Film można jeszcze oglądać w wybranych kinach.  Miłośnikom kina akcji polecamy natomiast „Monkey Man”. Dev Patel od zawsze marzył, by wcielić się w zwykłego superbohatera. Niestety Hollywood nie było zainteresowane obsadzeniem go w podobnej roli. Aktor postanowił więc zrobić to sam. Owocem jego pracy jest „Monkey Man”, historia żądnego zemsty Kida, który podszywa się pod mitycznego wojownika, aby zinfiltrować gangsterski półświatek. Reżyserki debiut Patela podbił serca widzów na festiwalu na Sundance, a krytycy porównywali go do takich klasyków jak „John Wick”. Film jest dostępny na Prime Video.  Pierwszy anglojęzyczny pełnometrażowy film Pedra Almodóvara doceniono Złotym Lwem na festiwalu w Wenecji. „W pokoju obok” to historia Marty (Tilda Swinton), korespondentki wojennej i niedoskonałej matki, oraz jej pełnej żalu córki. Wskutek głębokiego nieporozumienia od lat nie mają ze sobą kontaktu. Ingrid (Julianne Moore), pisarka i bliska przyjaciółka Marty, stanie się powiernicą bolesnych tajemnic ich obu. Poruszający dramat ma szanse na niemal wszystkie oscarowe nominacje w kategoriach aktorskich. Film trafi do kin 27 grudnia.  Dlaczego należy się bać Donalda Trumpa? Odpowiedzi na to pytanie poszukuje w „Wybrańcu” reżyser Ali Abbasi. Prezydenta Stanów Zjednoczonych (Sebastian Stan) poznajemy jako aspirującego potentata branży nieruchomości, dążącego do swoich celów po trupach. Nad realizacją jego ambitnych planów czuwa Roy Cohn (Jeremy Strong) – adwokat, kombinator i mentor przyszłego milionera. „Wybrańca” warto obejrzeć również dlatego, że sam Trump próbował zrobić wszystko, żeby film nie ujrzał światła dziennego. Zróbmy mu powyborczy prezent i zobaczmy go wszyscy. Film można jeszcze oglądać w wybranych kinach.  Po wyborach w USA inaczej ogląda się również bohaterów „Civil War”, którzy przemierzają podzielone Stany Zjednoczone. Fotografka wojenna Lee (Kirsten Dunst) wraz z zespołem (wśród nich Cailee Spaeny z „Priscilli” i nowego „Obcego”) próbuje przedostać się do Waszyngtonu, by po raz ostatni spotkać się z prezydentem (Nick Offerman). Nie będzie to łatwe. W pogrążonym w wojnie domowej kraju nigdy nie wiadomo, kto jest przyjacielem, a kto wrogiem. Alex Garland nie wikła się jednak w amerykańską politykę. Brytyjczyka znacznie bardziej interesuje uniwersalny horror wojny, widziany oczami dziennikarzy poszukujących obiektywnej perspektywy. O ile taka w ogóle istnieje. Film jest dostępny na platformie Prime Video.  W pełnometrażowym debiucie Kamila Tarabura, współtwórczyni netflixowego serialu „Absolutni debiutanci”, śledzi losy dwóch dojrzałych kobiet – wziętej dziennikarki i jej koleżanki z dzieciństwa (świetny duet Dagmary Domińczyk i Katarzyny Warnke) – które po latach wracają do rodzinnej miejscowości, żeby rozliczyć się z trudną przeszłością. „Rzeczy niezbędne” to zaskakująco czuła opowieść o doświadczeniach, które tak trudno ubrać w słowa. Film można jeszcze oglądać w wybranych kinach.  O Rungano Nyoni, pochodzącej z Zambii, a mieszkająca w Walii reżyserce, usłyszymy jeszcze nie raz. Autorka obsypanego nagrodami filmu „Nie jestem czarownicą” powróciła z nowym filmem, który musiał znaleźć się na naszej liście. W „Jak zostałam perliczką” realizm ponownie przenika się z surrealizmem. Tak twórczyni kreśli portret zambijskiej społeczności uwikłanej w toksyczne tradycje, ślepy kult rodziny i patriarchalną opresję. O tym, jak głęboko sięgają ich macki, Shula (Susan Chardy) przekonuje się, gdy pewnego wieczora znajduje na drodze ciało swojego wuja. Tak zaczyna się brutalny, choć momentami ocierający się o absurd spektakl. Film nie jest jeszcze dostępny w Polsce.  Równie ważnym, co trudnym seansem będzie także „Nasienie świętej figi”. Irański dramat pokazuje realia życia milionów kobiet, które próbują wyzwolić się z religijnej i patriarchalnej obsesji. Mohammad Rasoulof, reżyser filmów „Zło nie istnieje” i „Dobry człowiek”, początkowo opowiada historię oczami Iman, sędziego wydającego wyroki kary śmierci. Gdy w Teheranie wybuchają kolejne protesty, a jego broń znika bez śladu, mężczyzna popada w stopniową paranoję. Prawdziwymi bohaterkami filmu są jednak jego żona i córki. Film nie jest jeszcze dostępny w Polsce.  Pełnometrażowy debiut Jane Schoenbrun to film jedyny w swoim rodzaju. „W blasku telewizora” śledzi losy Maddy i Owena (Justice Smith i Brigette Lundy-Paine), dwójki outsiderów, których połączyła miłość do popularnego serialu. Kiedy „Pink Opaque” zostaje zdjęty z anteny, Maddy znika, a granice między rzeczywistością i fikcją zaczynają się zacierać. „I Saw The TV Glow” łączy oniryczną opowieść z piękną refleksją na temat doświadczenia osób transpłciowych. Nic więc dziwnego, że film natychmiast okrzyknięto nowym klasykiem w kanonie queerowego kina. Film jest dostępny na platformach VOD.  Miłośnikom niepokojących produkcji polecamy również „Cuckoo”. W swoim klimatycznym i kampowym zarazem filmie Tilman Singer po raz kolejny pozwala sobie na jazdę po gatunkowej bandzie. Gretchen (Hunter Schafer) przeprowadza się do Bawarii razem z ojcem, jego nową partnerką i jej córką. Niepodzielną władzę w lokalnym kurorcie sprawuje pan König (doskonały Dan Stevens), który od początku nie budzi zaufania dziewczyny. Jej niepokój wzmagają doniesienia o grasującej w okolicy tajemniczej istocie, której krzyk wydaje się mieć nadprzyrodzone właściwości. Film nie jest jeszcze dostępny w Polsce.  Jeśli potrzebujecie się pośmiać i popłakać jednocześnie, obejrzycie „My Old Ass”. 19-letnia Elliott (wspaniała Maisy Stella) wie dokładnie, kim jest i czego chce od życia. A przynajmniej do czasu, gdy w po wzięciu halucynogennych grzybków ukazuje jej się... ona sama, tyle że w ciele 39-latki (Aubrey Plaza). To spotkanie postawi jej dotychczasowe życie, marzenia i plany na głowie. Nowy film Megan Park, aktorki, która wybrała miejsce za kamerą, docenisz zarówno ty, jak i twoje starsze alter ego. Film jest dostępny na Prime Video.  Niejedną łzę uronicie również podczas seansu „Wszystkich odcieni światła”. Poetycka produkcja hinduskiej reżyserki Payal Kapadii otrzymał Grand Prix w Cannes. Bohaterkami filmu są dwie pielęgniarki dzielące mieszkanie w zatłoczonym Mumbaju. Prabha straciła kontakt z mężem, który przed laty wyjechał do Europy w poszukiwaniu pracy. Młodsza Anu jest zakochana – wraz ze swoim chłopakiem próbują znaleźć miejsce, gdzie mogliby się do siebie zbliżyć. Wspólna wyprawa nad morze będzie dla obu kobiet okazją do odnalezienia choćby chwili zupełnej wolności. Film nie jest jeszcze dostępny w Polsce. Zobacz także:"
https://www.vogue.pl/a/digitalsyndication-skad-wiedziec-ze-je-sie-za-duzo-soli-oto-4-objawy,"4 objawy, które świadczą o nadmiarze soli w diecie","Jaka ilość soli to za dużo? Według lekarzy istnieją pewne sygnały ostrzegawcze, których nie należy lekceważyć, zarówno w przypadku nadmiernego spożycia soli, jak i jej niedoboru w diecie. Warto o nich wiedzieć. –Wszystko jest kwestią umiaru– mówidr Lela Ahlemann, specjalistka w dziedzinie dermatologii, flebologii, proktologii i medycyny żywieniowej, prowadząca własną praktykę w Hagen. –W przeciwieństwie do cukru, którego zdecydowanie nie można jeść zbyt mało, ilość spożywanej soli może być nie tylko zbyt wysoka, ale nawet zbyt niska– kontynuuje ekspertka. Dlaczego? Sól kuchenna składa się głównie z chlorku sodu (NaCl) i jest głównym źródłem sodu i chlorków w diecie. Według Niemieckiego Towarzystwa Żywienia sód i chlorek mają kluczowe znaczenie dla niektórych funkcji organizmu, takich jak utrzymanie równowagi płynów w komórkach i regulacja ciśnienia krwi. –Spożywanie zbyt małej ilości soli może prowadzić do uczucia zmęczenia i problemów z krążeniem, a nawet sprzyjaćinsulinooporności izwiększać ilość lipidów we krwi, tj. cholesterolu i trójglicerydów– mówi dr Ahlemann. I dodaje: –Osoby z przebytymi chorobami serca i diabetycy są na to szczególnie podatni, dlatego powinni uważać, aby nie spożywać zbyt małej ilości soli. Według eksperta przyjmowanie niektórych leków może również prowadzić do wypłukiwania z organizmu większej ilości soli, co może skutkować zwiększonym zapotrzebowaniem na nią. To samo dotyczy sportów wyczynowych, na przykład częstego biegania na długich dystansach. Większość populacji ma jednak tendencję do spożywania zbyt dużej, a nie zbyt małej ilości soli. Niemieckie Towarzystwo Żywieniowe zaleca spożywanie sześciu gramów soli dziennie. Odpowiada to mniej więcej jednej łyżeczce do herbaty. Średnia ilość soli spożywanej przez niemiecką populację jest jednak znacząco wyższa i wynosi ok. 13 g dziennie, przy czym mężczyźni spożywają jej więcej niż kobiety, jak wynika zserii badań „Zdrowie w Niemczech” przeprowadzonych przez Instytut Roberta Kocha (RKI). Co ciekawe, sól, którą sami – w mniejszych lub większych ilościach – dodajemy do naszej żywności, w rzeczywistości stanowi jedynie ułamek jej spożycia. Zgodnie z danymi DGE największa część pochodzi głównie z przetworzonej żywności, takiej jak chleb, mięso, kiełbasa i ser, a także z posiłków spożywanych poza domem. –Często możesz nie czuć, jak słone są dania, ponieważ zawierają dużą ilość cukru, która maskuje słony smak– mówi dr Lela Ahlemann. Nadmiar soli podnosi ciśnienie krwi i zwiększa ryzyko rozwoju nadciśnienia tętniczego. Ponieważ wysokie ciśnienie krwi jest jednym z najważniejszych czynników ryzyka wystąpienia chorób sercowo-naczyniowych, zwiększone spożycie soli kuchennej pośrednio się do tego przyczynia. Według dr Ahlemann zazwyczaj można samodzielnie określić, czy ilość spożywanej przez nas soli jest zbyt duża. Wskazują na to cztery sygnały ostrzegawcze. Czy kiedykolwiek słyszałeś o syndromie „sushi face”? –Pojawia się on po zjedzeniu sushi późnym wieczorem. Sos sojowy jest niezwykle słony, co może sprawić, że rano obudzisz się z opuchniętą twarzą i opuchniętymi palcami– wyjaśnia dr Ahlemann. I dodaje: –Jest to typowy efektzatrzymywania wody w organizmie, który wynika z wysokiego spożycia soli. Jeśli ciągle chce ci się pić, może to oznaczać, że spożywasz zbyt dużo soli. –Ciało próbuje zrekompensować zwiększone stężenie sodu, domagając się większej ilości wody, aby rozcieńczyć sól. Prowadzi to na przykład do pobierania wody z komórek w celu ponownego rozcieńczenia krwi. To z kolei powoduje odwodnienie i ogromne pragnienie –mówi dr Ahlemann. Ekspertka dodaje –Picie większej ilości wodypomaga w demineralizacji organizmu, ponieważ sól jest wydalana przez nasze nerki wraz z moczem. Ciągle musisz chodzić do toalety? To może być objaw wtórny. –Oczywiście, jeśli nagle zaczniesz dużo pić, aby zrekompensować zwiększoną zawartość sodu we krwi i zmusić nerki do wydalania większych jego ilości, będziesz również częściej oddawać mocz– mówi ekspertka i podkreśla, że za każdym razem, gdy oddajemy mocz, tracimy nie tylko sól, ale także inne elektrolity. Częstsze picie i wynikająca z niego konieczność częstszego oddawania moczu mogą jeszcze bardziej zaburzyć równowagę elektrolitową. Dlatego lepiej jest przede wszystkim unikać spożywania zbyt dużej ilości soli, niż próbować zrekompensować jej nadmiar poprzez picie większej ilości wody. Choć sól nie zawiera kalorii, może prowadzić do szybkiego przybierania na wadze. Jak to możliwe? –Jeśli zauważysz, że przytyłeś dwa kilogramy w ciągu jednej nocy, możesz śmiało stwierdzić, że przyczyną jest zatrzymanie wody w organizmie. Ciało próbuje zrekompensować zwiększoną zawartość soli, próbując rozrzedzić krew. Aby móc to zrobić, musi najpierw wchłonąć wodę, a następnie ją zatrzymać– wyjaśnia dietetyczka. Ciało z czasem ponownie wydala tę wodę, co automatycznie skutkuje zmniejszeniem masy ciała. –Jednak ze względu na tymczasowy efekt zatrzymywania wody waga szybko wzrasta– mówi dr Ahlemann. Co więcej, „w zależności od tego, jak dobrze pracują nasze nerki, utrata tej wagi może potrwać kilka dni”. –Jeśli spożywasz naturalną żywność i unikasz gotowych dań, ryzyko spożycia zbyt dużej ilości soli jest znacznie mniejsze. Jest naprawdę bardzo mało prawdopodobne, że samodzielnie posolisz potrawę w takim stopniu, jak ma to miejsce na przykład w przypadku gotowej currywurst– mówi dr Ahlemann. DGE zaleca również ograniczenie spożywania przetworzonej żywności i włączenie do diety większej ilości nieprzetworzonych produktów, takich jak owoce i warzywa. DGE zaleca również zastąpienie soli kuchennej przyprawami i ziołami, a kupując sól, należy upewnić się, że jest ona bogata w jod i fluor. Jeżeli jedzenie o obniżonej zawartości soli nie będzie ci smakować, DGE zaleca powolne odstawianie soli i stopniowe ograniczanie dodawanych ilości podczas gotowania i przyprawiania potraw. Przede wszystkim nie powinno się przyzwyczajać dzieci do spożywania dużych ilości soli, aby nie zniekształcać ich zmysłu smaku. Artykuł ukazał się oryginalnie na Vogue.de."
https://www.vogue.pl/a/najslynniejsze-cytaty-i-powiedzenia-coco-chanel,Najsłynniejsze cytaty Coco Chanel. Tak o stylu i elegancji mówiła kreatorka,"Trudno o bardziej inspirującą postać w świecie mody. Choć Gabrielle Chanel nie należała do miłych i spolegliwych kobiet, jej spostrzeżenia zawsze trafiały w sedno. Styl przedkładała nad modę, a elegancję i minimalizm nad przepych i wulgarność. Oto najsłynniejsze cytaty, którymi twórczyni domu mody Chanel zapisała się na kartach historii. O modzie:„Moda przemija, styl pozostaje” O wyróżnianiu się:„Aby być niezastąpionym, trzeba być innym” O kolorach:„Najlepszym kolorem jest ten, który dobrze wygląda na tobie” O inspiracjach:„Moda to tylko sukienki. Moda jest w niebie, na ulicy, moda ma związek z pomysłami, sposobem, w jaki żyjemy, tym, co się dzieje” O życiu:„Najlepsze rzeczy w życiu są darmowe. Drugie po nich to te bardzo, bardzo drogie” O fenomenie mody:„Nie ma mody, jeśli nie dociera na ulice” O perfumach:„Kobieta, która nie nosi perfum, nie ma przyszłości” O elegancji: „Prostota jest kluczem do elegancji” O wyglądzie:„Zawsze wyglądaj tak, jakbyś miała spotkać najgorszego wroga” O projektowaniu:„Ja nie projektuję mody. Ja jestem modą” O kobiecym ubiorze:„Ubierz się wulgarnie, a zapamiętają sukienkę. Ubierz się elegancko, a zapamiętają kobietę” O szampanie:Piję szampana tylko z dwóch okazji. Kiedy jestem zakochana i kiedy nie jestem"
https://www.vogue.pl/a/podcast-osobiste-rozmowy-holistyczne-s-6-odc-5-living-body,"Podcast „Osobiste rozmowy holistyczne”, s. 6, odc. 5: Living body","Czym jest metodapracy z ciałemliving body która wspiera ożywienie i tonizację? Jakie elementy w sobie łączy? Jak rozpoznawać zastoje w ciele i niezaopiekowane do czego mogą prowadzić? Autorska metoda pracy z ciałem stworzona przez Kasię Lazar, łączy w sobie najbardziej optymalne i sprawcze pozycje jogi,progresje ruchowe tańcaoraz ćwiczenia Qi Gong. Living Body jest praktyką dla ciała i jego narządów. Struktura zajęć zbudowana jest na kanwie tradycyjnejmedycyny chińskiejtak, aby każdy uczestnik mógł zadbać o „tonizację” ciała, a co za tym idzie, własną psyche.  Katarzyna Lazar – twórczyni autorskiej metody pracy z ciałem Living Body Holistic Bodywork oraz założycielka Up Dog Yoga Education, które szkoli i wspiera nowych nauczycieli jogi. Od 25 lat naucza jogi (E-RYT 500). Obecnie prowadzi również kursy nauczycielskie z zakresu autorskiej metody Living Body. Absolwentka m.in Instytutu Medycyny Chińskiej i Profilaktyki Zdrowia w Krakowie oraz Jiva Instytut, obecnie poszerza swoją wiedzę i doświadczenie w Pacific Rim College w Vancouver Island (Community Herbalist Certificate oraz Holistic Nutrition Certificate), Shanghai University of Traditional Chinese Medicine oraz jest absolwentką Szkoły akupunktury klasycznej według dr Yuena prowadzonej przez Codiego Dodo. Na co dzień spotkacie ją w CentrumOsteopatiiOsteoklinika w Warszawie. Podcastu„Osobiste rozmowy holistyczne”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/najbardziej-wyczekiwane-nowe-polskie-filmy-2024-roku,Najbardziej wyczekiwane polskie filmy 2024 roku,"Od biografii Simony Kossak po wzruszający film z Marcinem Dorocińskim w roli głównej – wybieramy nowe polskie filmy 2024 roku, na które czekamy. Fabuła nowego polskiego filmu science fiction przypomina historię z głośnego odcinka „The Lost Sister” z drugiego sezonu„Stranger Things”, w którym Nastka ucieka z domu, by poznać Kali, ostatnią ocalałą z masakry w laboratorium w Hawkins. W „Supersiostrach” nastoletnia Ala (Katarzyna Gałązka) spotyka siostrę Lenę (Karolina Bruchnicka), o której istnieniu nie wiedziała, a przy okazji odkrywa, że obie mają supermoce. Podobnie jak w „Stranger Things”, ich zdolnościami interesują się tajne służby; chcą uczynić z nich śmiercionośne bronie. Na dodatek akcja filmu przenosi nas do przełomu lat 90. i 2000. Nie wiemy, jak wy, ale my jesteśmy zaintrygowani. W jeszcze odleglejszą podróż w czasie zabierze nas nowy filmXawerego Żuławskiego. Biografia Jerzego Kuleja (Tomasz Włosok, czyli Nikoś z „Jak pokochałam gangstera”) przenosi nas do lat 60. XX wieku, kiedy to słynny polski bokser został dwukrotnym mistrzem olimpijskim – najpierw w Tokio w 1964 roku i cztery lata później w Meksyku. „Kulej” ma być wielowymiarową opowieścią o triumfach, wyczerpujących treningach i dążeniu do doskonałości, a także o burzliwych losach małżeństwa sportowca z żoną Heleną (Michalina Olszańska znana z filmu „Ja, Olga Hepnarova”). Inną filmową biografią, na którą czekamy, jest bez wątpienia „Simona Kossak”. Jej niezwykłe życie postanowił przenieść na ekran Adrian Panek, reżyser świetnie przyjętego „Wilkołaka”.Simona Kossak(w roli głównej Sandra Drzymalska), córka, wnuczka i prawnuczka wybitnych malarzy, marzyła o życiu z dala od krakowskich salonów. Zamiast tego wybrała karierę ekscentrycznej naukowczyni, badaczki przyrody i przyjaciółki zwierząt w leśniczówce w sercu białowieskiej puszczy. Rzeczywistość szybko jednak zweryfikowała jej wyobrażenia, zmuszając Kossak do obrony swoich ideałów oraz miejsca w zdominowanej przez mężczyzn sferze nauki. Słodko-gorzko zapowiada się także „Minghun”, nowy film Jana P. Matuszyńskiego, twórcy „Ostatniej rodziny” i„Króla”. W roli głównej zobaczymy Marcina Dorocińskiego, który wciela się w Jurka. Jego bohater po stracie córek decyduje się wyprawić wraz z teściem (Daxing Zhang) chiński rytuał „minghun”, znany jako „zaślubiny po śmierci”. Sam reżyser określa film jako „historię mierzenia się mężczyzny z traumą”. To zapis emocjonalnej podróży w głąb samego siebie, stawienia czoła stracie i wyjątkowej relacji mężczyzn pochodzących z dwóch odmiennych kultur, których dzieli dużo, ale łączy jeszcze więcej. Jedna z pierwszych polskich produkcji oryginalnych Prime Video to adaptacja powieści Magdy Stachuli o tym samym tytule. „Nieobliczalna” śledzi zawiłe losy siedmiorga bohaterów. Związek Martyny (Agnieszka Grochowska) i Wojciecha (Paweł Małaszyński) tylko pozornie jest idealny. Poważny problem tej pary zna tylko ojciec mężczyzny, Stefan (Andrzej Seweryn). Poznajemy też przyjaciółkę Martyny, Alicję (Magdalena Cielecka), samodzielną matkę Daniela (Dawid Ptak), który od niedawna spotyka się z Adeliną (Julia Wieniawa). Dziewczyna opiekuje się chorą matką (Magdalena Czerwińska), marząc o lepszym życiu u boku chłopaka. Każda z tych osób skrywa tajemnice, które niebawem wyjdą na jaw. Jeszcze jedna produkcja Netflixa i drugi film Adriana Panka, który ma trafić do kin w tym roku. Adaptacja bestsellerowego kryminału Małgorzaty Oliwii Sobczak rozpoczyna się w latach 90., kiedy w Sopocie dochodzi do tajemniczej zbrodni – ciało dziewczyny zostało brutalnie okaleczone. Ofiarą okazuje się córka wziętej sędzi Heleny Boguckiej (Maja Ostaszewska). Blisko dwie dekady później Trójmiastem wstrząsa informacja o bliźniaczo podobnej sprawie. W „Kolorach zła. Czerwieni” aktorce partnerować będzie Jakub Gierszał. Wśród rodzimych produkcji oryginalnych Netflixa na uwagę zasługuje „The Hive”. Dystopijna produkcja przenosi nas do Warszawy nieodległej przyszłości. W wielkich, gotowych do rozbiórki molochach wciąż mieszkają ludzie, których nie stać na wyprowadzkę. System o nich zapomniał, a oni sami tkwią w społecznej próżni. Wśród nich jest Tasza, aktywistka walcząca o zachowanie budynków. Tymczasem pogrążona w żałobie po stracie dziecka Elena nie ma już nadziei na lepsze jutro. Niespodziewany kataklizm sprawia, że kobiety będą musiały połączyć siły, by przetrwać. Debiutancki dokument Karoliny Domagalskiej pozwoli poznać bliżej Justynę, Kingę, Natalię i Karolinę zAborcyjnego Dream Teamu. Przyjaciółki i aktywistki stały się symbolem walki o prawo Polek do decydowania o własnym ciele. Od lat działają na aborcyjnym froncie, pomagając około setki kobietom dziennie, na przekór wszystkiemu. „Nie jesteś sama” pokaże kulisy ich pracy, a także przybliży ich osobiste historie, które codziennie motywują je do niesienia pomocy swoim siostrom."
https://www.vogue.pl/a/czym-jest-stalking-i-jak-sobie-z-nim-poradzic,"Stalking: Zaczyna się niewinnie, ale potrafi zniszczyć życie. I jest przestępstwem","Dominika znała swojego stalkera, Klaudia do dzisiaj nie poznała jego tożsamości. Razem z psycholożką Paulą Włodarczyk opowiadają o doświadczeniu uporczywego nękania i jego skutkach. Kiedy powiedziałam mu wprost, żeby zostawił mnie w spokoju, wpadł w szał i zintensyfikował swoje działania– wspomina Dominika. Gdy nie dostała się na wymarzone zagraniczne studia, zapisała się na uczelnię w swoim rodzinnym mieście. Tam poznała swojego stalkera. –Angażował się w działania szkoły, brylował na wydarzeniach. Poznałam go miesiąc po rozpoczęciu nauki przy okazji organizacji jednego z wydarzeń– opowiada. Bardzo szybko zdobył jej numer, mimo że mu go nie podawała. –Najpierw zaczął pisać SMS-y. Kiedy widział mnie w szkole, szukał kontaktu fizycznego, przekraczał granicę. Niby przez przypadek dotykał mnie po twarzy. Na początku bagatelizowałam jego zachowania, nie sądziłam, że ktoś będzie mnie prześladował tylko dlatego, że nie pójdę z nim do łóżka. Bardzo się pomyliłam– tłumaczy. Coraz częściej znajdował się tam, gdzie była Dominika. –Studiowaliśmy na zupełnie innych kierunkach, a on przychodził do części biblioteki z tematyką moich studiów. Kiedy chciałam przejść, zagradzał mi drogę– wspomina. Postawienie granicy nic nie dało. Stalker kontynuował nękanie SMS-ami, wysyłał je w środku nocy. –Zaczął mi grozić. Mówił, że jeżeli nie zgodzę się z nim przespać, zarazi mnie, a był chory na WZW. Potrafił brać szpilkę z korkowej tablicy, podchodzić z nią do mnie i mówić, że będę taka, jak on, że moje życie jest w jego rękach– opowiada. Po kilku miesiącach nękania stalker zaatakował Dominikę, kiedy była na zakupach w markecie. –Zobaczyłam go, miał ze sobą ostry przedmiot. Kolega, który ze mną był, obronił mnie, ale niestety został zadraśnięty. Był środek dnia, centrum miasta. Cała sytuacja trwała chwilę, próbowaliśmy go dogonić, ale uciekał. Szczęśliwie kolega nie został zarażony. Złożyliśmy zeznania na policji, ale sprawa została umorzona– wspomina z niedowierzaniem. Koszmar Dominiki trwał prawie rok. Jego konsekwencje odczuwa nadal 10 lat później. –Po tamtym wydarzeniu wyjechałam z Polski, po prostu zniknęłam. Moi bliscy wiedzą o moim doświadczeniu. Jestem ostrożna, obserwuję ludzi na ulicy. Kiedy słyszę o podobnych wydarzeniach, traumatyczne wspomnienia wracają. Stalker nie poniósł żadnych konsekwencji, wiem, że nie jestem jego jedyną ofiarą, że to był schemat jego działania. Tym trudniej zrozumieć, dlaczego jest bezkarny. Mimo że zdarzyło się to 10 lat temu i trwało krótko, kiedy tylko ktoś porusza temat stalkingu, Klaudii wszystko się przypomina. ­–Zaczęłam dostawać SMS-y z nieznanego numeru, o bardzo niewybrednych, wulgarnych treściach. Były mocno nacechowane agresją seksualną– wspomina. Najpierw myślała, że ktoś robi sobie żarty. Próbowała sprawdzić, do kogo należy numer, ale bezskutecznie. –Byłam wtedy mężatką, miałam dziecko, nie poznawałam osób, które mogłyby w taki sposób się do mnie zwracać– opowiada. Wiadomości było coraz więcej, a nadawca pozostawał nieznany. –Kiedy odpisałam i postawiłam granicę, zaczął pisać jeszcze więcej– opowiada. Klaudia zwierzyła się swojemu mężowi, który poradził, żeby zgłosiła sprawę na policję. –Na komisariacie przeczytałam treści SMS-ów i usłyszałam, że to za mało, że to niska szkodliwość, ale przyjęli zgłoszenie. Stalker skończył mnie męczyć, kiedy napisałam mu, że zgłosiłam sprawę na policję i ma się odczepić, bo inaczej będzie miał poważne kłopoty. Zareagowałam szybko, jestem silna, nie biorę wszystkiego do siebie. Ale gdyby trafiło na kobietę, która ma trudności psychiczne, niską samoocenę, problemy z relacjami, to nie wiadomo, jak by się to skończyło– zauważa. Po kilku miesiącach Klaudia została poinformowana, że jej sprawa została zamknięta. –Nie znaleźli stalkera, mimo że mieli jego numer telefonu. Na szczęście udało mi się od niego uwolnić, ale różnie mogłoby być– dodaje. Gdzie zaczyna się stalking i jak na niego reagować?Stalking definiowany jest jako uporczywe nękanie lub prześladowanie. Według kodeksu karnego stanowi przestępstwo, za które grozi kara pozbawienia wolności. Zgodnie z informacjami podawanymi przez policję badania wskazują, że niemal 10 proc. społeczeństwa jest lub było w przeszłości ofiarą uporczywego nękania. –Stalkerzy podejmują szereg różnych działań mających zastraszyć ofiary. Czasami są to natrętne kontaktowanie się, głuche telefony, zostawianie wiadomości, niechciane prezenty, nachodzenie, obserwowanie, śledzenie. W kolejnych etapach także grożenie osobie stalkowanej i jej bliskim– wymienia psycholożka, psychotraumatolożka, Paula Włodarczyk, znana z Instagrama jako „bliskosiebie_psycholog”. Każde z tych zachowań oddziałuje na ofiarę, wywołując w niej coraz większy lęk. –Osoba stalkowana nie wie, kiedy coś złego się wydarzy i czy jej prześladowca nie podejmie ataku.  Uaktywniają się w niej lęki o siebie, swoje zdrowie psychiczne i fizyczne oraz życie, ale także o bliskich, bo nie jest w stanie przewidzieć działań stalkera. Lękom mogą towarzyszyć stres, bezsenność, ataki paniki, stany depresyjne, objawy psychosomatyczne. U każdego to mogą być inne symptomy, ale każdy wskazuje na to, że taka osoba pozostaje w ciągłych trudnych emocjach– tłumaczy psycholożka. W konsekwencji ofiara stalkingu bardzo często rezygnuje z dotychczas podejmowanych aktywności. Ogranicza kontakty towarzyskie i wycofuje się ze świata. –Poznając nową osobę, niekiedy boi się, że jest ona podstawiona przez stalkera albo też zacznie stalkować. Pojawiają się trudności w relacjach z innymi osobami, problemy z zaufaniem. Ofiara stalkingu, chcąc chronić siebie, zamyka się w domu. Nie czuje się bezpiecznie, bo wie, że czyha na nią zagrożenie, ale nie wie, z której strony zaatakuje­– wyjaśnia. Dlatego tak ważne jest to, żeby o sprawie jak najszybciej opowiedzieć bliskim i odpowiednim organom ścigania. –I żeby ograniczyć kontakt ze stalkerem, nie wchodzić z nim w dyskusje i unikać konfrontacji. Ważne jest, żeby zabezpieczyć dowody, czyli nagrania, screeny rozmów, karteczki, prezenty, i jak najszybciej przekazać je policji. Niezwykle istotna jest także sieć wsparcia społecznego, rozmowa z rodziną, przyjaciółmi o tym, co się dzieje. Z kimś, kto wysłucha, podpowie, dzięki komu ofiara będzie czuła się bezpieczna– radzi Paula Włodarczyk. Niezbędne może okazać się także wsparcie specjalisty, który pomoże poradzić sobie ze skutkami długotrwałego stresu i traumatycznych doświadczeń. –Każda osoba w indywidualny sposób przeżywa trudne emocje, traumę, w inny sposób na nie reaguje. Terapia pomoże przejść ten trudny czas i poradzić sobie z jego skutkami. "
https://www.vogue.pl/a/agata-tuszynska-o-swiecie-dziekczynienia-i-marcie-stewart,Agata Tuszyńska: Ćwiczenia z wdzięczności,"W ostatni czwartek listopada Amerykanie obchodzą Święto Dziękczynienia. Piękna okazja, by podziękować za wszystko dobre, co nas spotkało w mijającym roku. Chciałabym przenieść ów zwyczaj nad Wisłę i Wartę, jako rozmowę o tym, co nas cieszy, wzmacnia, łączy, prawdziwe spotkanie w atmosferze szacunku i refleksji. Listopad zamykają ciemne chmury. Próżno szukać bezpiecznego miejsca pomiędzy polityczną zawieruchą, groźbami Putina, pogróżkami Trumpa, butą Hezbollahu i uwikłaniami Izraela. Trudno o radość wobec wizji alarmujących zmian na bliższym i dalszym horyzoncie. Emocjonują nas wewnętrzne spory, dzieli niezgoda, której nie pomaga wzajemna napastliwość. Mam wrażenie, że świat zachorował, a jego mieszkańcy nie potrafią ściszyć głosu. Kto wrzeszczy, zdobywa uwagę. Szept, jak nieobecność, nie ma racji bytu. Nie mówiąc o dialogu. Ani wdzięczności. W ostatni czwartek listopada Amerykanie obchodzą Święto Dziękczynienia, jedno z piękniejszych, jakie znam. Czas spędzany w gronie najbliższych, rodziny rzeczywistej lub wybranej, dający możliwość podziękowania za wszystko dobre, co nas spotkało w mijającym roku. Taka rachuba spełnień, radości z tego, co się udało, wdzięczności właśnie. Jakże inne byłoby oblicze Polaków próbujących choć raz w roku uprawiać podobne ćwiczenie. Skądinąd wiadomo, że trening czyni mistrza. Mieszkańcy Ameryki Północnej spierają się jeszcze o to, kiedy po raz pierwszy odbyła się ceremonia dziękczynna z okazji obfitych żniw. Czy w 1565 roku w St. Augustine na Florydzie, czy dopiero w 1621 w kolonii Plymouth w stanie Massachusetts? W każdym przypadku pielgrzymi dziękowali obcej ziemi i jej mieszkańcom za możliwość przetrwania w Nowym Świecie. Pierwsi Amerykanie dostarczyli na święto kilka jeleni, były też kaczki i gęsi. Tradycyjny indyk z sosem żurawinowym i pieczona dynia pojawiły się w menu później, kiedy Abraham Lincoln ustanowił narodowe święto w 1863 roku. Odtąd weszło do narodowego kalendarza. Istotą tego spotkania jest wzajemna bliskość i wspólna próba celebrowania nadziei. Bo skoro ciągle udaje się nam znaleźć coś w codzienności, co wywołuje naszą wdzięczność… to może znaczyć, że warto grać dalej? Nie zawsze w zielone, ale choćby w jesiennie złociste? Nie z samymi sukcesami, bo to niemożliwe. Także z porażkami i upadkami, bo i im należy się uwaga. Niekiedy pozwalają spojrzeć inaczej na to, co mamy. Obudzić uczucia dotychczas nieznane. Wdzięczności właśnie, która pozwala spojrzeć na własny los w trzecim wymiarze. I podziękować. Chciałabym przenieść ów zwyczaj nad Wisłę i Wartę, może bez słodkich ziemniaków i kukurydzy, ale jako rozmowę o tym, co nas cieszy, wzmacnia, łączy, prawdziwe spotkanie w atmosferze szacunku i refleksji. Sięgam po przepis na dziękczynnego indyka, internet natychmiast podsuwa mi książkę kucharską Marthy Stewart i jej rady dotyczące listopadowej kolacji. W wielu odsłonach i stylach. Z brukselką i kalafiorem, nawiązującymi do pierwszych dożynek, z zapiekanką z batatów, różnymi wariantami nadzienia i sosów. Z tartą dyniową lub jabłeczną (apple pie!). Martha jest niezawodna. Kobieta biznesu i kobieta sukcesu o polskim rodowodzie istniała latami jako ikona amerykańskiej szansy. Modelka, twórczyni niewielkiej firmy cateringowej, maklerka giełdowa stała się właścicielką medialnej fortuny, wizytówką nieograniczonych możliwości talentu i wyobraźni. Z czasem pierwszą miliarderką w tym kraju. Ameryka umożliwiała takie cuda. Była jej wizytówką. Dużo o niej myślę po obejrzeniu filmu dokumentalnego „Martha” poświęconego tej niezwykłej kobiecie i jej błyskotliwej karierze. Żywiła ją ambicja. Od początku. Zawsze chciała być kimś więcej i większym, niż była w danej chwili. Nic nie było wystarczające. Dom, firma, Wall Street. Kolejne stopnie kariery.– Miała tylko jeden bieg– ktoś powie o niej– do przodu. Kolejne książki, jadłospisy, catering, desery, przystawki, przyjęcia ślubne i inne. Chciała edukować, informować i inspirować. W sposób zrozumiały i atrakcyjny. Pokazywała, jak tworzyć dom, jak gotować, jak urządzać party – jak w codzienność wsączyć porządek i piękno, jak żyć lepiej i jaśniej. Wymyśliła swój magazyn dla kobiet, pierwszy, drugi, kolejny. Prowadziła popularny program telewizyjny, własny show. Uczyła Amerykę, jak żyć. Pierwsza influencerka. Perfekcjonistka. Jej multimedialna korporacja zaczęła przynosić wielkie zyski. Zaczęło się od 200 milionów dolarów rocznie. Stewart bogaciła się szybko i skutecznie dzięki ciężkiej pracy i pomysłom. W 1999 roku stała się najbogatszą kobietą na świecie. Wtedy dopiero, jak mówi, zaczęto ją traktować poważnie. Zapraszać do konsultacji, rad nadzorczych i biznesowych elit. O potędze dziewczyny z Jersey City napisała w „New Yorkerze” sama Joan Didion. To była „męska kariera”. Czy dlatego Martha miała tylu wrogów? Zastanawia ją niechęć, jaką budzi w ludziach. Z jednej strony sympatia, uznanie i podziw, z drugiej – nie brak opowieści o jej niestabilności, agresji, humorach. Robiła coś, co może robić każdy, ale robiła to lepiej. Do tego rządziła twardą ręką. Pewna siebie, swoich pomysłów i racji. Wymagająca. Bezwzględna? Arogancka? Robiła coś, co uchodzi mężczyźnie, ale nie kobiecie. Wszystko działo się przed dwudziestu laty. To było ryzykowne. Za to była krytykowana. Specjalistka od domowego ogniska, „gospodyni z klasą” i biznesmenka nieoglądająca się na innych. Trudne do pogodzenia. Nikt się nie zastanawiał nad ceną tego sukcesu. Nad pracą, poświęceniem, oddaniem. Rozpadem małżeństwa, utratą stabilizacji, kłopotami. Ona sama nigdy się nie skarżyła. Nie znosi użalania się nad sobą.– Nie akceptuję porażek– mówi. Na rozpacz najlepsza jest jej zdaniem praca. Kolejny cel, następny stopień do pokonania. Stewart nie okazuje słabości. Weszła na szczyt, z którego została strącona. Osiągnęła wszystko, o czym marzyła, a nawet więcej, a później bez konkretnych dowodów rzucono ją w przepaść. Potknięcie ze sprzedażą akcji rzekomo z użyciem poufnych informacji spowodowało oskarżenie, proces i pięciomiesięczny pobyt w więzieniu. Miała wtedy 60 lat. Stała się kozłem ofiarnym „zgrai facetów”, jak mówi. Przeciw niej zeznała również jej przyjaciółka.– Dlaczego mnie tak nienawidzą– pyta Martha Stewart. I sama sobie odpowiada:– Bo kochają upadki ludzi doskonałych. Stewart straciła dużą część olbrzymiego majątku. Odebrano jej firmę, miejsce w zarządach, program. Jej nazwisko nurzano w błocie w brukowej prasie, przekreślono wszystkie jej osiągnięcia. Upadek Marthy Stewart był równie spektakularny, jak jej droga ku górze. Nie płakała. –Bo kobiety biznesu nie płaczą– jak mówi. Przed pójściem za kratki zaplanowała wizyty u lekarzy, by być w dobrej formie na ten czas próby. Przetrwała. –Co dzień ucz się czegoś nowego– radzi.– Gdy przestajesz się zmieniać, przestajesz żyć. Nadal ma nowe pomysły. Nie pozwala sobie na utratę mocy. Wróciła do telewizji, tym razem z raperem Snoop Doggiem. Ciągle potrafi się śmiać. Także z siebie. Najszczęśliwsza jest w swoim ogrodzie. Dziękuję Marcie Stewart za lekcję przetrwania. Agata Tuszyńska – pisarka, poetka, reportażystka. Autorka biografii Isaaca Bashevisa Singera, Ireny Krzywickiej oraz Wiery Gran, a także osobistych „Rodzinnej historii lęku” i „Ćwiczeń z utraty”. W ostatnich latach wydała m.in.: „Oskarżona: Wiera Gran” (2010), „Narzeczona Schulza” (2015), „Jamnikarium” (2016), „Bagaż osobisty. Po Marcu” (2018), „Mama zawsze wraca” (2020) – przeniesioną na scenę Muzeum POLIN, oraz „Ćwiczenia z utraty. Po 15 latach” (2021). W 2022 roku miały premierę jej „Żongler. Romain Gary” oraz tomik wierszy „Niesny”. W kwietniu 2023 roku, przy okazji 80. rocznicy wybuchu powstania w getcie warszawskim, nakładem wydawnictwa Osnova ukazała się „Czarna torebka”. – Bohaterką wszystkich moich książek jest PAMIĘĆ. Znikające światy i odchodzący ludzie. Zapisuję, żeby to wszystko nie przestało istnieć. Wierzę w ocalającą moc słowa – mówi Agata Tuszyńska, laureatka Nagrody Polskiego PEN Clubu im. Pruszyńskich za wybitne osiągnięcia w dziedzinie reportażu i literatury faktu. W 2015 roku została uhonorowana srebrnym medalem „Zasłużony Kulturze Gloria Artis” i francuskim Orderem Literatury i Sztuki. Jej książki przetłumaczono na kilkanaście języków. Od marca 2022 roku jest felietonistką Vogue.pl."
https://www.vogue.pl/a/czy-warto-ogladac-sto-lat-samotnosci-recenzja-serialu-netflixa,Serial „Sto lat samotności” bazuje na genialnej powieści Márqueza. Czy jej dorównuje?,"Wyczekiwane „Sto lat samotności” ginie pod ciężarem swojej nadgorliwości. Mimo starannej inscenizacji osiem odcinków serialu Netflixa na podstawie powieści laureata Nagrody Nobla Gabriela Garcíi Márqueza staje się tasiemcem na kształt wenezuelskich telenowel. Sto lat to długo i krótko, ale na ludzką miarę. Moja babcia zbliża się właśnie do tej kwoty. Dawniej mówiło się tak na przyznaną odgórnie, ograniczoną liczbę czegoś – kwotę zbożową, kwotę paliwową i kwotę życia. W pewnych sprawach negocjacje są niemożliwe i ludzie w pewnym wieku mają tę świadomość. Chcieć więcej byłoby głupotą. Sto lat to nie tylko wystarczający czas dla pojedynczego człowieka, lecz także by narodziła się i zmarła cywilizacja. W ten sposób myślał Gabriel García Márquez, budując w „Stu latach samotności” swoje Macondo. Kolumbijski pisarz Gabriel García Márquez mieszkał wtedy z rodziną w Meksyku. Postanowili udać się wspólnie w drogę autem ze stolicy do Acapulco. Byli już w drodze, on za kierownicą, gdy rzekł do żony, że przyszło do niego pierwsze zdanie: „Wiele lat później, stojąc naprzeciw plutonu egzekucyjnego, pułkownik Aureliano Buendia miał przypomnieć sobie to dalekie popołudnie, kiedy ojciec zabrał go z sobą do obozu Cyganów, żeby mu pokazać lód”(przeł. Grażyna Grudzińska, Kalina Wojciechowska). Gdy tylko je wypowiedział, olśniło go, że ma w głowie całą powieść. Nie mógł ryzykować, że wyparuje. Zawrócił więc i pobiegł do swojej „pieczary”, czyli gabinetu, który opuścił dopiero po 18 miesiącach, gdy coś – bóg, siła wyższa – skończyło mu dyktować. Widzę, jak Mercedes Raquel Barcha Pardo, która nigdy nie przyjęła nazwiska małżonka, rozpakowuje samochód, ściąga z dachu bagaże, klnąc pod nosem, i umawia się na wino z koleżankami. Byli parą od czasu, gdy miała dziewięć lat, on czternaście. Rzadko który duet zna się lepiej, niż znali się oni. Gdy „Gabo” oszalał, że napisze swojeopus magnum, klepali biedę, zanosząc do lombardu kolejne sprzęty domowe. Ostatnie – suszarka do włosów i piecyk – poszły podobno na deskę ratunku: wysłanie rękopisu książki do wydawcy. Co by było, gdyby wysiłek familii nie zwrócił się w Literackiej Nagrodzie Nobla i liczbie ponad 50 milionów sprzedanych egzemplarzy? Po śmierci Márqueza i Pardo nie odbyłaby się aukcja ich kolekcji ubrań szytych na miarę, które starannie wybierali i kolekcjonowali. García Márquez nie był ikoną mody, ale na wieść, że otrzymał Literacką Nagrodę Nobla, odparł, że ma zamiar wziąć udział w ceremonii w tradycyjnym kolumbijskim stroju: w ślubnej koszuliguayabera,mimo żesmoking jest obowiązkowym strojem. Na wierzch naguayaberęzałożyłliqui liqui, tradycyjny garnitur z Los Llanos, trawiastych równin, które łączą Kolumbię i Wenezuelę, w hołdzie dla swojego dziadka, pułkownika, na którym wzorował postać Aureliano ze „Stu lat samotności” – niezłomnego wojaka, który przeżywa wiele wszczynanych przez siebie i przegranych powstań. Tożsamość lokalna to było coś, co stało u podstaw tej twórczości. Z czasem lokalność stała się masowa. Odmieniano ją na wiele sposobów, pozwalając stworzyć samowystarczalny mityczny świat własnej małej ojczyzny. Stworzyła zaczyn pod „Prawiek i inne czasy”Olgi Tokarczukczy „Historię kina w Popielawach” Jana Jakuba Kolskiego. Po Noblu w 1982 roku książkę „Sto lat samotności” przełożono na 48 języków. Stała się synonimem wielkiej iberoamerykańskiej narracji, alegorią losów państw, w których panowały dyktatury. Bezpośrednio nawiązywała do wojny domowej w Kolumbii między konserwatystami i liberałami w XIX wieku oraz buntu robotników z plantacji bananów w 1928 roku, przeciwko którym rząd wysłał wojsko i zabił trzy tysiące ludzi. Ponadczasowe miasteczko Macondo służyło jednak za model różnych krajów. Minęła dekada, aż pisarze z Ameryki Łacińskiej zbuntowali się przeciw McCondo – makdonaldyzacji obrazu tego rejonu świata. Wydawcy odrzucali ich książki, które były „za mało latynoamerykańskie”. Nie miały czarodziejskich zdarzeń, nikt w nich nie latał, nie rodził pół ludzi, pół zwierząt, nie rozmawiał z duchami, nie widział zmarłych. Pisać po prostu o tym, co się dzieje, mogli ludzie mieszkający w Europie, Stanach, ale nie w Ameryce Południowej. Realizm magiczny – to określenie przyswojone na całym świecie – było wymyślone właśnie w Europie. Twórcy, do których się odnosiło, byli zniesmaczeni. Miało znaczyć, że rzeczywistość doprawiono „szczyptą magii”? Odpowiadali, że to, co piszą, to nie bajki. Styl, który na naszej szerokości geograficznej zdawał się magiczny, zawierał po prostu elementy wykraczające poza racjonalny ogląd świata. Bez pośrednictwa religii. Podkreślał, że istnieją nie tylko materia, lecz także zjawiska niewytłumaczalne. Nie czynił z nich wcale niezwykłych wydarzeń, tylko relacjonował sucho, tak jak wszystko inne. Dlatego ksiądz w „Stu latach samotności” może lewitować po wypiciu filiżanki czekolady, dziewczyna wniebowstąpić, wieszając pranie, a dziecko może urodzić się ze świńskim ogonem. Sprawy tak samo normalne jak kulisty piorun, którego wizytę w domu opisywała moja druga babcia jako coś, co zdarzało się i tyle. Zobaczyć diabła, patrząc się w lustro zbyt długo, było oczywiste. Spotkać ducha byłego męża, który próbuje wepchnąć cię pod koła ciężarówki? Trzeba być czujnym na to, co wyczuwalne. Tak samo zapowiedź śmierci była czymś, czego wypatrywano, czytając odpowiednio znaki z zaświatów. Sukces książki Márqueza był zapowiedziany. Fragmenty drukowały gazety w Kolumbii, Peru i Urugwaju, entuzjastyczne recenzje spływały, zanim autor dobrnął do ostatniego zdania. A jest szczególne, może nawet bardziej niż pierwsze: „Ale nim doszedł do ostatniego wiersza, zrozumiał już, że nie wyjdzie nigdy z tego pokoju, gdyż powiedziane było, że miasto zwierciadeł (lub zwierciadlanych miraży) zmiecione będzie przez wiatr i wygnane z pamięci ludzi w chwili, kiedy Aureliano Babilonia skończy odcyfrowywać pergaminy, i że wszystko, co w nich spisano, niepowtarzalne jest od wieków i na wieki, bo plemiona skazane na sto lat samotności nie mają już drugiej szansy na ziemi”. Ten finał sprawia, że na końcu opowieść okazuje się opowiadana, w miarę jak ją czytamy, a koniec lektury ją unicestwia. Świat istnieje tylko we wspólnocie autora i czytelnika, bez niego jest martwy. Marquez wywiódł książkę z opowieści snutych przez babcie i ciotki, które go wychowywały w Aracatace, na karaibskim wybrzeżu Kolumbii. Dziś ten dom służy za muzeum, a historie przetrwały w losach rodziny Buendiów (nazwisko znaczące tyle co „dzień dobry”). Ośmiogodzinna, ośmioodcinkowa pierwsza część serialu Netflixa próbuje objąć całą mitologię wyrosłą wokół literackiego dzieła. Zadanie jest tak trudne, a chęci tak silne, że „Sto lat samotności” ginie pod ciężarem swojej nadgorliwości. Mimo starannej inscenizacji produkcja staje się tasiemcem na kształt wenezuelskich seriali. Na zmianę postarzani i odmładzani aktorzy reprezentują korowód postaci – sześciu pokoleń, gdzie ojcowie i matki, synowie i córki nosili te same imiona, by podkreślić, że ich los jest wspólny. Choćby jednostka nie wiem jak się buntowała (a od sprzeciwu wobec rodziców zaczyna się przecież ta historia), i tak stanowi element w ciągu pokoleń, powtarzając błędy i przenosząc schematy dalej. Centralnym tematem jest kazirodztwo – z kuzynem, kuzynką, bratem, siostrą, wujkiem, siostrą – tylko w relacjach rodzinnych miłość erotyczna jest możliwa. Na zewnątrz tego kotła za mało jest zaufania i podobieństw, żeby dwie osoby mogły się stopić w jedność. Miłość w „Stu latach samotności” to bowiem zlanie się w jedną istotę zamiast kontaktu i wymiany. Wszystkie osoby są takie same. Tworzą wielogłową istotę, która sama się rozmnaża, pączkuje, rozpościera, a w końcu więdnie i usycha. Za mało różnicowała się, a za bardzo była samowystarczalna, żeby stworzyć coś więcej niż ona sama. Pierwsze odcinki serialu co chwila przetykają sceny seksu. Spocone ciała przesuwają się w świetle świecy za półprzezroczystą kotarą. Kobiece sutki, oczy, męskie owłosienie fascynują twórców, którzy powtarzają raz za razem klisze erotycznych zbliżeń. Każdy stosunek kończy się ciążą. To ostrzeżenie, a może niezbędny element. Proste życie, w którym trzeba znaleźć spełnienie, staje się własną parodią. W pewnym momencie do Macondo dociera wysłany przez rząd zarządca i seks zostaje wyparty przez walkę. Samookaleczenia, śmierć osoby uważanej za nieśmiertelną rozpoczynają powolny rozpad edenu. Kain zabija Abla. Klątwa ściga Adamów i Ewy. Powstania, rozboje i bitwy zaczynają rozciągać się coraz dalej. Obrona stworzonego wspólnym wysiłkiem raju prowadzi do implozji, ponieważ synowie, płodząc kolejne dzieci, mordują i stają się okrutnikami. Nie pomaga nauka, alchemia, wizja rozwoju. Przemoc bierze górę. W ostatnim zdaniu serialu Ursula, matka rodu, mówi: „Stworzyliśmy potwora” i nie wiadomo, czy mówi o synu, mieście czy systemie, w którym wszyscy dotąd żyli. Uderzająca w serialu jest klaustrofobia jako wybawienie od zewnętrznego świata – śmierdzące ciepełko, które obiecuje przetrwanie, jeśli tylko nie wpuści się nikogo z zewnątrz. Żadna nowa idea: laboratoryjne stworzenie złota ani pianola, wokół której wszyscy będą tańczyć, nie obiecuje odnowy. Miasteczko Macondo musi się zapaść pod własnym ciężarem. Co więcej, tych osiem godzin nie opowiada jeszcze całej historii – druga część serialu, która ma dopowiedzieć ją do końca, też będzie mieć osiem odcinków. Rodrigo i Gonzalo – synowie Mercedes i Gabriela – po ich śmierci rozkręcają biznes, nie tylko już dom dziadków jako muzeum, ale specjalne miasteczko niczym park rozrywki do zwiedzania. Scenografia, rekwizyty, kostiumy staną się jego częścią, dlatego serial nakręcono w Kolumbii po hiszpańsku, z tutejszymi aktorami. W rolach reżyserów wystąpili zaś kolumbijska twórczyni Laura Mora, której dwa arthousowe filmy „Zabić Jesusa” (2017) i „Królowie świata” (2022) zdobyły szereg nagród na festiwalu w San Sebastian, której wtóruje argentyński twórca Alex García López, doświadczony w telewizyjnej robocie za sprawą „Gwiezdnych wojen: Akolity” (2024), „Cowboya Bebopa” (2021), „Wiedźmina” (2019), „Daredevila” (2018). Domyślam się więc ze składu ekipy, że miało być ambitnie i szeroko, wrażliwie i hałaśliwie, autentycznie i komercyjnie. Niech zadziała case„Romy”, do którego ta sama Bárbara Enríquez stworzyła scenografię. Nie ma jednak przepisu na sukces. Jak dotąd drugiej „Romy” stworzyć się nie udało, choć wielu twórców nadal próbuje. Na przykład Rodrigo Prieto, autor zdjęć czterokrotnie nominowany do Oscara: za „Tajemnicę Brokeback Mountain” (2005), „Milczenie” (2016), „Irlandczyka” (2019),„Czas krwawego księżyca”(2023), zadebiutował właśnie jako reżyser, ekranizując książkę tak samo trudną i legendarną jak „Sto lat samotności” – tylko mniej znaną w świecie zachodnim. Cieniutki tomik „Pedro Páramo” meksykańskiego pisarza Juana Rulfo jest uważany za arcydzieło w kręgu kultury latynoamerykańskiej. Prieto nakręcił na jego podstawie ponaddwugodzinny film. Dużo skromniejsze zamierzenie na tym samym Netfliksie zyskuje bardziej wizyjną formę niż adaptacja powieści Márqueza. Wraz z głównym bohaterem filmu błądzimy po mieście duchów, szukając jego ojca, którego nigdy nie poznał, czy raczej rozproszonej pamięci o nim. Posiadłość Media Luna odkrywa nadzwyczaj brutalną historię. Zapomnienie okazuje się zarazem błogosławieństwem i chorobą. Rzeczy w pamięci nieobecne budzą ludzi po nocach, zapisują się w tkankach, przejawiają nieświadomie. To łączy poetycką opowieść „Pedro Páramo” z późniejszą o 20 lat rodzinną sagą Márqueza. Tam również na mieszkańców spadały plagi – niepamięci i bezsenności, z którymi na różne walczono sposoby. Może zapominanie i niespanie są dwiema stronami tej samej monety. Przytomność staje się wtedy halucynacją. Lepiej widać to, czego na pozór nie ma. Tytułowa samotność, która u Márqueza trwa wiek, to w oryginalesoledad– coś więcej niż tęsknota za towarzystwem i poczucie bycia zdanym tylko na siebie. W soledadjest ulga, konieczność, coś jak własna koszula na grzbiecie, rodzaj samostanowienia, nostalgii, poczucia upływu czasu – możliwy, gdy słyszy się własne myśli. Więcej jest na nie przestrzeni podczas seansu „Pedro Páramo” niż „Stu lat samotności”. Czasem przestrzeń na siebie to wystarczający powód, żeby coś lubić. Gdy dożyje się sędziwego wieku, wie się, że jest się swoją najlepszą towarzyszką."
https://www.vogue.pl/a/seria-invati-ultra-advanced-od-aveda-innowacyjna-pielegnacja-do-przerzedzajacych-sie-wlosow,Piękno z natury: Innowacyjna pielęgnacja do przerzedzających się włosów,"Marka Aveda, od dekad znana z innowacyjnego podejścia do pielęgnacji i wykorzystania botanicznych składników, przedstawia linię Invati Ultra Advanced™ stworzoną z myślą o osobach borykających się z problemem przerzedzających się włosów. Ta nowatorska linia produktów łączy siłę natury z przełomową technologią, aby zapewnić pasmom zdrowy wygląd, objętość i ochronę przed czynnikami zewnętrznymi. Przerzedzanie się włosów to problem, który dotyka coraz większą liczbę kobiet i mężczyzn na całym świecie. Odpowiadając na te wyzwania, zespół naukowców Aveda przez ponad dwadzieścia lat zgłębiał tajniki biologii włosów i skóry głowy, angażując ekspertów z całego świata. Wynikiem tych działań jest Invati Ultra Advanced™, innowacyjny system oparty na ekskluzywnym Follicle Vitality Complex. Dzięki temu unikatowemu kompleksowi produkty Aveda nie tylko wzmacniają pasma, ale również zmniejszają ich wypadanie aż o 77 proc. i natychmiast zwiększają objętość o 11 proc., co wizualnie przekłada się na efekt 11 tys. dodatkowych włosów. Kluczowym elementem sukcesu tej linii jest naturalne pochodzenie – ponad 94 proc. składników użytych w produktach pozyskano z natury. W składzie znajdziemy między innymi wyciąg z bhringraju, znany jako „król włosów” w tradycji ajurwedyjskiej, który wzmacnia mieszki włosowe i nadaje pasmom witalność. Alpinia, dostępna wyłącznie w produktach Aveda, działa jak silny antyoksydant, chroniący kosmyki przed stresem oksydacyjnym i czynnikami środowiskowymi. Z kolei imbir wspiera mieszki włosowe na poziomie komórkowym uszkodzeń wywoływanych przez zewnętrzne stresory. Wśród produktów Invati Ultra Advanced™ znajdziemy szereg rozwiązań pielęgnacyjnych, odpowiadających na różne potrzeby włosów i skóry głowy. System, opracowany w ramach pięciu etapów, zapewnia kompleksową pielęgnację. Znajdziemy tu dwie wersje szamponu peelingującego oraz odżywki zagęszczającej, rewitalizujące serum do skóry głowy, kurację bez spłukiwania i zagęszczającą piankę. Invati Ultra Advanced™ to również odpowiedzialność wobec planety. Marka Aveda od lat angażuje się w zrównoważony rozwój. Składniki pozyskiwane są z organicznych upraw, w sposób etyczny i wspierający lokalne społeczności. Procesy produkcji odbywają się z wykorzystaniem zaawansowanych technologii, takich jak ekstrakcja dwutlenkiem węgla. Co więcej, opakowania wykonane są w minimum 90 proc. z plastiku pochodzącego z recyklingu, co podkreśla zaangażowanie marki w ochronę środowiska. Produkty z tej linii są już dostępne w sprzedaży na Douglas.pl, Sephora.pl oraz na oficjalnej stronie marki – Aveda.com."
https://www.vogue.pl/a/pierwszy-tom-nowej-biografii-agnieszki-osieckiej-pokazuje-dorastanie-poetki-i-pisarki,"Nowa biografia pokazuje, że Agnieszka Osiecka wyprzedzała swoje czasy","Karolina Felberg przez lata analizowała dzienniki Agnieszki Osieckiej. W pierwszym tomie biografii poetki, „Osiecka. Rodzi się ptak”, autorka kreśli portret kobiety, która wyprzedzała swoje czasy. Kochała, pisała, bawiła się. Jak wyglądało dzieciństwo poetki? Jaką była nastolatką? Kiedy odkryła w sobie talent? Pisała przeboje o złamanym sercu, traktowała swoje życie jak spektakl, balansowała między rozwagą a romantyzmem. Ten opis pasowałby doTaylor Swift, największej gwiazdy współczesnej popkultury. Równie dobrze oddaje jednak sposób, w jaki swoją personę budowałaAgnieszka Osiecka, legendarna polska poetka i pisarka, autorka najpiękniejszych tekstów piosenek, genialna literatka, której metafory na stałe weszły do polszczyzny. ZnawczyniOsieckiej, badaczka jej dzienników, naukowczyni Karolina Felberg wydała pierwszy tom biografii, „Osiecka. Rodzi się ptak”, w której interpretuje postać i twórczość swojej idolki w kluczu współczesności. Do refleksji zaprzęga teorie feministyczne, posługuje się kategorią nieheteronormatywności, wprowadza popularny obecnie gatunek autofikcji, by wytłumaczyć, w jaki sposób Osiecka posługiwała się swoją biografią w działaniach artystycznych. Tak powstaje całościowy portret dziewczynki, nastolatki, kobiety, uczennicy, studentki, dziennikarki, córki, artystki, kochanki. Każdą z odgrywanych przez siebie ról Osiecka sama zresztą poddawała dogłębnej analizie. Felberg podjęła się więc niełatwego zadania opowiedzenia o życiu osoby, która sama na bieżąco dokumentowała najintymniejsze nawet szczegóły. „Autobiografia zwykle wyabstrahowuje ja z kontekstu – wskazuje na jego wyjątkowość, nadrzędność, wyższość i wzniosłość – czasem wręcz świętość. Autofikcja stanowi zaś nowoczesną narrację generacyjną lub formacyjną”, dokonuje rozróżnienia Felberg. Dziennik, najpierw jako dziecięcy pamiętnik, Osiecka zaczęła prowadzić w 1945 roku, jako ośmioletnia dziewczynka. W różnej formie zapiski robiła przez całe życie. Niektóre nie ujrzały światła dziennego, inne przerodziły się w książki, jak „Rozmowy w tańcu” z 1992 roku, w których pisarka robi wywiad sama ze sobą. Nie mówiąc o piosenkach, w których ubierała uczucia w metafory. Wiele z nich trafiło zresztą na stałe do polszczyzny – dziś, nawet nie zdając sobie z tego sprawy, mówimy Osiecką. Saska Kępa już na zawsze pachnieć będzie szalonym, zielonym bzem. Na każdym balu grany będzie utwór „Niech żyje bal”. Melancholię miłości wyrażać będziemy frazą „zielono mi”. Osiecka, którą Felberg prezentuje czytelnikowi, nie napisała jednak jeszcze żadnej piosenki. To zdolne dziecko z Saskiej Kępy, córka pianisty Wiktora Osieckiego i Marii Osieckiej z domu Sztechman, które usiłuje lawirować między niedopasowanymi do siebie rodzicami, w szkole swoje własne niedopasowanie przykryć humorem, urodą, wdziękiem, w towarzystwie odnaleźć się gdzieś na przecięciu sprzeczności. Osiecka na kartach biografii Felberg z panienki z dobrego domu przeobraża się – na chwilę – w dobrą komunistkę (szybko jednak zaczęła się dusić w środowisku, w którym każdy na każdego donosił), z przykładnej uczennicy w zbuntowaną nastolatkę, z przyjaciółki zmęczonej intrygami innych dziewczyn w pogromczynię chłopięcych serc. Każdy z tych kostiumów przymierza z nadzieją, że będzie pasował jak ulał, ale każdy w końcu zaczyna ją uwierać. Osiecka tłumaczyła swoje nieprzystosowanie – poczucie, że nigdzie nie może dłużej zagrzać miejsca – tożsamością „kundla”. Jej urodzony w Belgradzie ojciec pochodził zewsząd i znikąd, w rodzinie mieszały się etniczności, korzenie, tradycje. Do tej dziwności, inności, wyjątkowości Felberg dodaje kolejne. Przyglądając się relacjom młodej Osieckiej z dziewczętami i chłopakami, interpretuje jej zachowania jako przejaw nieheteronormatywności. Choć zakochiwała się na zabój w kolegach (w ciągu trzech-czterech lat na kartach jej dzienników przewinęli się Romek, Jurek, Janek, Staś), często starszych (jako że poszła do szkoły wcześniej, właściwie nie obracała się w towarzystwie rówieśników), kręciły ją osoby niedostępne, niewyrażające uczuć, bawiące się z nią w kotka i myszkę. Często ulegała także fascynacji dziewczynami, choć nie odważyła się za tymi uczuciami podążyć. Felberg kreśli także portret pokolenia – nastolatków dojrzewających dosyć szybko, szalonych potańcówek organizowanych w cieniu stalinizmu, odwilży (wraz zeŚwiatowym Festiwalem Młodzieży i Studentów w 1955 roku), która spowodowała erupcję twórczości. Na przykładzie Osieckiej – wybitnej przedstawicielki swojej generacji – autorka bada przemiany społeczne. Agnieszka krytykowała swoją matkę za zależność wobec ojca, popierała rozwody, nie planowała pozostać wierna jednemu mężczyźnie, miała też sprecyzowane poglądy na temat prawa do aborcji. Jawiła się jako emancypantka, feministka, piewczyni równouprawnienia. Z drugiej jednak strony w miłości upatrywała jedyną transgresję, źródło metafizycznych przeżyć, uniesień, których tak potrzebowała. Nieszczęśliwe czy niespełnione miłości od wczesnych lat Osiecka traktowała jako źródło czy też budulec opowieści – jeszcze nie poezji, jeszcze nie piosenek, ale całościowej narracji o sobie. W tej narracji mieściły się także dywagacje na temat „normy”. Wiedząc, że nie mieści się w sztywnych ramach, Osiecka jednocześnie zazdrościła niektórym znajomym umiejętności społecznych, a z drugiej – gardziła nimi, uważając za banalnych. Wierzyła, że twórczość da jej pole do eksperymentów. Felberg i tym razem posługuje się współczesnym określeniemspektrum, by pomóc zrozumieć Osiecką. Gdyby sama bohaterka miała dostęp do tych narzędzi, może mniej by się miotała. A temuż miotaniu poświęca ogromną część dzienników. Energię wydatkowała także na niekończące się przyjęcia, potem organizowane także u niej, na Saskiej Kępie, bo dysponowała większym metrażem niż większość znajomych, sport (była w kadrze, brała udział w zawodach) i, oczywiście, pisanie. Gdy tylko odkryła poezję, zrozumiała, że wiersze skracają jej mękę, działają terapeutycznie, pozwalają przepracować romanse i rozczarowania. By dalej podążać tą drogą, a jednocześnie zdobyć fach, Osiecka po maturze poszła na studia dziennikarskie (dobrze wspominała praktyki odbyte w „Głosie Wybrzeża” – do Trójmiasta miała powracać jeszcze wielokrotnie, by ostatnie lata życia spędzić wSopocie, działając w Atelier). „Nieudana Miłość to nie jest Nieudane Życie. Natomiast Nieudana Twórczość to byłoby Nieudane Życie”, notowała studentka, planując kolejne kroki kariery. Zarzekała się też, że nigdy, przenigdy nie popadnie w grafomanię ani nie zakocha się w kimś pozbawionym talentu językowego. Wkrótce dwudziestolatka miała spotkać dwóch ważnych mężczyzn swojego życia, którzy odcisnęli piętno także na jej twórczości. Gdy zakochała się wWitoldzie Dąbrowskim, stworzyła z nim Studencki Teatr Satyryków. STS przeszedł do historii – na jego deskach scenki autorstwa Osieckiej, Dąbrowskiego, Daniela Passenta (przyszłego partnera Osieckiej), Stanisława Tyma czy Andrzeja Jareckiego odgrywali Kalina Jędrusik, Halina Mikołajska, Andrzej Łapicki, Zbigniew Zapasiewicz. Z Dąbrowskim Osiecka pragnęła nawet wziąć ślub, a w każdym razie ustatkować się w stopniu wcześniej dla siebie niespotykanym. Związek rozpadł się, bo on zaliczał się do ludzi wielkich idei, a ona uważała się za „niepoprawną realistkę”. To subtelne połączenie czułości z pragmatyzmem, wrażliwości z przyziemnością, czułości z prostolinijnością zadecydowało o wielkości jej poezji. Niedługo później – już jako absolwentka dziennikarstwa ubiegająca się o przyjęcie do łódzkiej Filmówki – poznałaMarka Hłaskę. Ta miłość stała się mitem – dla niej samej, dla jej i Hłaski badaczy, dla czytelników i wyznawców. W tym miejscu Felberg żegna się ze swoją bohaterką, pozostawiając ją w objęciach narzeczonego (biografka zaznacza jednak, że dosłownie w jego objęciach wcale tak często się nie znajdowała, a większą namiętność odczuwać mogli do literatury niż do siebie nawzajem). Gdy powróci z drugim tomem, poznamy Osiecką dorosłą. Odkrywcze interpretacje życia Agnieszki dokonane przez Felberg zmieniają recepcję twórczości Osieckiej. Ani przez chwilę nie ujmują jej wielkości. Wręcz przeciwnie, budują pomnik nie ze spiżu, lecz z ziarenek nadwiślańskiego piasku, jazzowych nut i wersów liryki."
https://www.vogue.pl/a/projektantka-eszter-ron-prowadzi-autorska-marke-aeron,It-girls pokochały markę Aeron założoną przez Eszter Áron,"Marka Aeron to opowieść o kobiecości i macierzyństwie, dojrzewaniu i przemijaniu. Jej twórczyni Eszter Áron ukrywa ją w misternych detalach i urzekających paletach kolorów. W kolekcji na jesień-zimę 2024 projektantka połączyła siły z węgierską artystką Sári Ember. Od kilku sezonów Eszter Áron pokazuje kolekcje swojej marki Aeron natygodniu mody w Kopenhadze.– Gdy pojechałam tam po raz pierwszy, zrozumiałam, że to świat, do którego przystaję, że to miasto jest moje, a z jego mieszkańcami łączy mnie język wizualny i styl życia– tłumaczy projektantka. Ku własnemu zaskoczeniu odkryła, że i geny ma duńskie aż w czterdziestu procentach. Może dlatego bliskie są jej skandynawskie wartości. Na pokazach Aeron widać zróżnicowany casting, w stosowanych materiałach uwagę i odpowiedzialność, na wybiegu rzemiosło stworzone specjalnie na tę okazję we współpracy z twórcami, których podziwia. W tym ostatnim na jesień-zimę 2024 połączyła siły z węgierską artystką Sári Ember, która galeryjną przestrzeń Frederiksgade 1 wypełniła autorską ceramiką. Jej formy i symbolika były punktem wyjścia do kolekcji. Eszter i Sári wspólnie zaprojektowały faktury i wzory, które subtelnie nawiązują do procesu malowania i szkliwienia glinki, ale też odkrywania ceramiki na wykopaliskach archeologicznych. Tematem jest tu upływający czas, starzenie się, odzyskiwanie tego, co przeminęło. Ta fascynacja łączy obie twórczynie. Na wybiegu dominują monosylwetki – miękkie i praktyczne. Skórzane trencze w przepięknych kolorach, dzianiny o skomplikowanych strukturach, garnitury. –To dla nas najważniejsze kategorie sprzedażowe –mówi Eszter. Takie rzeczy sama nosi najczęściej. Jej osobisty styl zbudowany jest na przeciwwagach. Łączy to, co lekkie, z mocno zdefiniowanym, miesza światy kobiecy i męski, elegancję z surowością, pracę ręczną z tym, co wytworzyła technologia. Te same jakości przenikają się w jej szafie i mieszkaniu w dzielnicy Buda na zielonych wzgórzach miasta. We wszystkim, co tam zgromadzono, widać tę charakterystyczną nielinearność. Większość przedmiotów odziedziczyła albo kupiła na lokalnym targu staroci Ecseri, na którym bywa regularnie z mężem architektem. Część wyszukała w sklepach i galeriach jak Möbelkunst czy Home of Solinfo. –Pozostają ze sobą bez związku, to zbieranina rzeczy o różnych walorach i cechach– mówi. Ani w pracy, ani w życiu nigdy nie kierowała się chwilowymi tendencjami. Woli dzieła sztuki wybranych artystów, wyszukane projekty, których nie widać w mediach społecznościowych, przedmioty symboliczne. Ceni kontrasty w niuansach, jakie potrafi stworzyć bukiet kwiatów w metalowym wazonie Alessi. Wszystko wokół niej zdaje się być zatrzymane w czasie. –Tego też nauczyła mnie mama. Mówiła, żeby do niczego za bardzo się nie przyzwyczajać, nie przykładać nadmiernej wagi– wspomina. Tekst pochodzi z kwietniowego wydania magazynu „Vogue Polska”. Do kupienia w salonach prasowych,online z wygodną dostawą do domuoraz w formiee-wydania."
https://www.vogue.pl/a/zegarki-i-bizuteria-tommy-ego-hilfigera-to-idealny-prezent-na-gwiazdke,Zegarki i biżuteria Tommy’ego Hilfigera to idealny prezent na Gwiazdkę,"W okresie świątecznym warto zwrócić uwagę na najnowszą kolekcję zegarków i biżuterii Tommy’ego Hilfigera na sezon jesień-zima 2024-2025. Projekty te harmonijnie łączą klasyczną elegancję z nowoczesnym, miejskim stylem, co czyni je idealnym wyborem na prezent dla wyjątkowej osoby. W damskiej linii zegarków wyróżnia się model Modern Casual, charakteryzujący się wyrazistą kopertą o średnicy 38 mm, wykonaną ze stali szlachetnej z detalami w kolorze złota. Zdobiona kryształkami tarcza dodaje mu wyrafinowanego blasku, a funkcjonalny design sprawia, że jest to dodatek zarówno elegancki, jak i praktyczny. Stylowym dopełnieniem są bransoletki z koralików w różnych wykończeniach, od połyskującego na różowo złota po 23-karatowe złocenia, podkreślające subtelny luksus. Męska kolekcja prezentuje zegarki z serii TH85 Chronograph, wyposażone w solidne koperty o średnicy 41 mm. Polerowane emaliowane tarcze z monogramem TH oraz precyzyjnie wykonane subtarcze nadają im sportowo-luksusowy charakter. Dostępne są z paskami ze skóry lub klasycznymi bransoletami ze stali szlachetnej, co czyni je uniwersalnym dodatkiem na różne okazje. Uzupełnieniem są męskie bransoletki z półszlachetnych kamieni, stali szlachetnej i niebieskiej emalii, a także naszyjniki dodające stylizacjom elegancji. Kolekcja Tommy Hilfiger na sezon jesień-zima 2024-2025 to propozycja dla osób ceniących połączenie wyrafinowanej elegancji z codziennym, miejskim szykiem. Dzięki uniwersalnemu designowi i wysokiej jakości wykonania dodatki te są doskonałym pomysłem na świąteczny prezent, który z pewnością ucieszy miłośników wsmakowanego stylu."
https://www.vogue.pl/a/mariaz-pielegnacji-i-makijazu-w-linii-les-essentiels-du-maquillage-eisenberg-paris,No Heading,
https://www.vogue.pl/a/podcast-filozofia-jest-dla-dziewczyn-s-2-odc-4-czy-mozliwe-sa-autentyczne-relacje-z-innymi,"Podcast „Filozofia jest dla dziewczyn”, s. 2, odc. 4: Czy możliwe są autentyczne relacje z innymi?","Nasz podcast powstaje w dialogu, postanowiłyśmy więc sięgnąć w tym odcinku do...filozofiidialogu (Józef Tischner nazwałby ją filozofią dramatu!) czym inaczej filozofii spotkania, w czym towarzyszą nam refleksje Emmanuela Lévinasa. Robimy to, by zbadać, czy prawdziwie autentyczne, pogłębionerelacjez innymi są możliwie w czasach nieustannej pogoni i powierzchownego ślizgania się po powierzchni internetowych wpisów i like'ów. Bo przecież istotna relacja wymaga zatrzymania i skupienia na drugiej osobie, wymaga wsłuchania się w czyjeś doświadczenie, troskliwej obecności. Pytamy siebie i filozofów, gdzie zaczyna się prawdziwe spotkanie i czego do niego potrzebujemy. Podczytujemy „Nieznośną lekkość bytu”Milana Kunderyi zaglądamy na chwilę do dzikiegoNeapolu. Zastanawiamy się, czy da się tworzyć autentyczne relacje nie tylko z ludźmi, ale np. z miejscami? I czy do tego pogłębionego spotkania potrzebny jest kontakt z cierpieniem i bólem oraz troska o innego. I dlaczego warto zawsze zakładać dobre intencje po drugiej stronie, nawet jeśli doświadczenia mamy różne? Zapraszamy do wspólnego namysłu!  Podcastu „Filozofia jest dla dziewczyn”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/swiateczna-kolekcja-diptyque-2024-we-wspolpracy-z-lucy-sparrow-to-kwintesencja-bozego-narodzenia,Wyjątkowe i zaskakujące świąteczne prezenty z limitowanej kolekcji Diptyque z Lucy Sparrow,"Najpiękniejsze świece, zapachy i akcesoria do domu z limitowanej świątecznej kolekcji Diptyque z Lucy Sparrow wprowadzają nas w magię świąt. I są najbardziej pożądanymi prezentami gwiazdkowymi dla najbliższych. Co roku nie możemy się doczekać świątecznej kolekcji Diptyque. Powrotu naszych ukochanych aromatów pachnących dzieciństwem, Bożym Narodzeniem i sosnowym lasem. Ale też wyrafinowanych, cieszących zmysły przepięknych akcesoriów w świątecznym klimacie, skrzących się złotem, roztaczających magię i powstających w ramach wyjątkowej współpracy. Podpowiadamy, co z tegorocznej limitowanej kolekcji Diptyque będzie według nas wymarzonym bożonarodzeniowym prezentem. Maison Diptyque co roku zaprasza artystki i artystów do współpracy przy swoich kolekcjach – zwłaszcza tych najbardziej wyczekiwanych, świątecznych. W tym roku luksusowy świat Diptyque łączy się z niesamowitym światem kreowanym przez Brytyjkę Lucy Sparrow, której domeną jest filc. Żadne inne medium nie oddaje lepiej ducha dzieciństwa i magii Bożego Narodzenia. W miękkich filcowych dekoracjach toną więc pełne prezentów butiki Diptyque. Sparrow wyczarowała z filcu zarówno zimowe i świąteczne symbole, takie jak choinka, szyszka, piernikowy ludzik, cukrowa laska, gwiazda, jak i ikony Maison – flakon perfum, ikoniczną świecę i woreczek ozdobiony owalem Diptyque. Będą wspaniałą ozdobą stołu czy naszego drzewka w czasie świąt. Przede wszystkim filc gości na trzech nowych specjalnych edycjach świątecznych świec Diptyque, bez których trudno nam sobie wyobrazić celebrację zimowych chwil z bliskimi. Na lakierowanym kolorowym szkle otulającym każdą ze świec widnieje emblematyczna etykieta Maison – tym razem wykonana z filcu. Złote roztańczone literki składają się na nazwy zapachów Sapin (Choinka), Étoile (Gwiazda) i Friandise (Słodkość). Sapin o charakterystycznym głęboko zielonym kolorze w tym roku emanuje esencją sosny syberyjskiej i żywicznymi nutami jodły balsamicznej. Przywodzi na myśl świeżo ścięte sosnowe gałęzie, z których splatamy świąteczne wieńce. Te nuty są podbijane przez cedr i indonezyjski olejek paczuli. Świeca Étoile w kolorze głębokiego granatu – dzięki drzewnemu zapachowi o kwiatowych i bawełnianych nutach z dodatkiem różanych akcentów, sandałowca, mimozy i irysa – przywołuje obraz gwiazdy migoczącej na zimowym niebie. Z kolei ciemnoczerwona świeca Friandise kusi aromatem korzennych przypraw, kojarzy się ze świeżo upieczonymi piernikami, którym wyrafinowania dodaje intrygujący cynamon. Jak to możliwe, że magię świąt można zakląć w jednym zapachu? Zielonym, drzewnym, pełnym igliwia, kojarzącym się z przykrytą śniegiem chatką w lesie, z której okien bije ciepłe światło. Fanki i fani kompozycji Sapin znajdą w tym roku w limitowanej kolekcji Diptyque majestatyczną świecę o tym właśnie zapachu. Piękne emaliowane naczynie w kolorze głębokiej zieleni, ręcznie nakrapiane prawdziwym złotem, zostało specjalnie wyprodukowane przez francuską manufakturę Virebent. Wystarczy zapalić ulubioną świecę, by ażurowe, misternie wykonane złote akcesorium zaczęło się obracać, urzekając nas magiczną grą światła i cienia. Lampion Diptyque – ikona świąt – w nowej odsłonie nawiązuje do sosny, podstawy kultowego zapachu Sapin, świątecznego i zimowego symbolu. Zachwycającym prezentem na Boże Narodzenie będzie też świeca Baies zwieńczona karuzelą ze złotych gwiazdek. Ciepło świecy, jej niezwykle przyjemny zapach świeżo zebranej czarnej porzeczki połączony z zielonymi i różanymi akcentami oraz obracające się w świetle płomienia gwiezdne zawieszki, które uroczo migoczą, tworzą razem wyjątkowy, wręcz bajkowy spektakl. Można wpatrywać się w niego, nie zważając na upływający czas, i cieszyć się pełnią doznań. Zapach niesionej morską bryzą niesamowitej tuberozy. Specjalnie w sezonie świątecznym ten emblematyczny zapach Diptyque można podarować w niepowtarzalnej odsłonie – z wydrukowaną w złocie ilustracją. Kolejna świąteczna limitowana wersja jednej z bestsellerowych wód perfumowanych. Ekskluzywny, piękny flakon kryje w sobie kompozycję będącą hołdem dla piżma i antycznego mitu o Amorze i Psyche. Orphéon to energetyczne spotkanie kultowej fasolki tonka i drzewa cedrowego – ukłon w stronę początków Diptyque. W ekskluzywnej świątecznej edycji ta kusząca woda perfumowana zachwyci każdego – wystarczy, że raz poczuje ten zapach na swojej skórze.  Limitowana kolekcja świąteczna dostępna w butiku Diptyque (ul. Koszykowa 63, Warszawa), w neoperfumeriach Galilu oraz na Galilu.pl."
https://www.vogue.pl/a/tina-barney-fotografuje-mode-i-gwiazdy-ale-sercem-jej-zdjec-sa-emocje,Dla Tiny Barney moda wyraża emocje. Zdjęcia fotografki oglądamy na wystawie w Paryżu,"Emily Ratajkowskiwcieliła się w rolę miss świata w najnowszej kampaniimarki Self-Portrait. Za obiektywem stanęła amerykańska fotografka Tina Barney, której pierwszą europejską retrospektywę, dokumentującą w 55 zdjęciach ponad 40 lat pracy artystycznej, można oglądać w paryskim Jeu de Paume. Mimo że Barney od lat fotografuje gwiazdy i tworzy kampanie, to jednak nie moda jest sercem tej wystawy. Artystka odkrywa przed nami swoje twórcze korzenie, w których ubranie jest symbolem czegoś trwalszego niż sezonowy trend. Wystawę „Family Ties” w Jeu de Paume otwierają fotografie pochodzące z „Theater of Manners”,pierwszej monograficznej (i jednej z dwóch najważniejszych) publikacji Tiny Barney z 1997 roku. Przeglądając ten album w muzealnej księgarni, jeszcze przed wejściem na ekspozycję, zwracam uwagę na zdjęcie „The Ocean House” z 1977 roku, przedstawiające przestrzenną werandę amerykańskiego domu. Jedyne, które udało mi się dotychczas znaleźć, pozbawione w kadrze ludzi. To właśnie w ich stronę od lat 70. XX wieku Barney kieruje swój aparat. Na początku byli to najbliżsi: mama, siostra, przyjaciele, później też synowie (Barney fotografuje ich do dziś, twierdząc, że dokumentowanie tej relacji na przestrzeni dekad to sposób na wyrażanie głębokiej miłości). Pierwszą scenerią było rodzinne Rhode Island, gdzie artystka samouk po prostu podpatrywała przypadkowe sytuacje i znajomych ludzi. Z czasem zauważyła, że coraz częściej skupia się na tych samych tematach: gestach, elementach ubioru, wzajemnych interakcjach, wnętrzach domów. Wtedy poczuła, że nie chce zdawać się w pełni na przypadek. Pierwsze wyreżyserowane zdjęcie – „Amy, Phil and Brian” – zrobiła w 1980 roku. Rozstawiła trzech członków swojej rodziny na przeciwległych krawędziach domowego basenu, żeby podkreślić narastający dystans, który jej zdaniem dominował ówcześnie w relacjach międzyludzkich. Na początku lat 80. ingerencja w kadr nie była powszechną praktyką – na fali popularności byli fotografowie tacy jak Garry Winogrand, którego zdjęcia miały silny pierwiastek naturalności i przypadkowości. Barney jednak konsekwentnie kształtowała swój artystyczny język. Zainspirowana renesansowym włoskim malarstwem i malarstwem holenderskim XVII wieku, do dziś tworzy kompozycje gęste od szczegółów scenografii i mikronapięć między postaciami. Mam wrażenie, że potrafi zamienić jedno zdjęcie w cały odcinek serialu, w którym każdy świadomie wyeksponowany element zdaje się mówić coś o relacjach i historii bohaterów. Estetyka Barney dość szybko znalazła uznanie. Jej prace zostały pokazane na wystawie „Big Picture” w nowojorskim MoMA w 1983 roku – to jedna z najważniejszych prezentacji fotografii wielkoformatowej w tamtym czasie, ukazująca nowe podejścia do kompozycji oraz techniki. Ekspozycja skupiła się na dziełach fotografów, którzy korzystali z dużych formatów i wysokiej rozdzielczości, aby uchwycić intymność i złożoność codzienności. Wspomniane już postaci ludzkie, duży format, fokus na detale, które – jak mówi artystka – budują kompozycję zdjęcia tak, aby oko, krążąc po jego najmniejszych szczegółach, jeszcze bardziej się w nie zagłębiało, to integralne części fotograficznego języka Barney. Grono bohaterów jej fotografii od dawna nie składa się jednak tylko z najbliższej rodziny. W latach 1996–2004 Barney podróżowała po Austrii, Anglii, Włoszech, Hiszpanii, Francji i Niemczech, dokumentując życie domowe rodzin z europejskiej wyższej klasy średniej oraz arystokracji. W ten sposób powstało „The Europeans”,ten drugi z kluczowych dla kariery artystki projektów, wpuszczający międzynarodową publiczność do hermetycznego świata tych lepiej (ale jak sygnalizują drobne elementy zdjęć Barney, niekoniecznie szczęśliwiej) urodzonych. Mimo że artystka od lat fotografuje prywatne przestrzenie wraz z zamieszkującymi je ludźmi, mam poczucie, że nie pozostaje bierna wobec tego, co widzi. Czy to możliwe, że pani Castelli na zdjęciu „Mr. And Mrs. Castelli” przypadkowo stanęła tuż obok rzeźby młodej dziewczyny, która z rozwianym włosem, w próżnym geście przegląda się w lusterku? Czy ustawienie córek na zdjęciu „The Daughters”jest odzwierciedleniem tego, jak bardzo dziewczynki realizują wizję rodziców o dziecku idealnym? A co z podobieństwem gestu mamy kontrolującej córkę stojącą na pierwszym planie tego samego zdjęcia, nawiązującą do gestu zduszania ptaka przez drapieżnika na tapiserii wiszącej tuż za ich plecami? Czasami nie wiadomo, czy te detale to wyrażona wprost opinia, puszczenie oka, zbieg okoliczności, a może mieszanka wszystkich tych elementów naraz. Nie mam jednak wątpliwości, że fakt, że znalazły się w kadrze, nie jest przypadkowy. Mimo słabości do inscenizacji Barney jest przede wszystkim bardzo spostrzegawczą obserwatorką. Paryska wystawa eksponuje wszystko to, co w fotografii Tiny Barney pociąga mnie najbardziej. Jej kadry balansują między wyreżyserowaniem i przypadkowością, specyficznością i uniwersalnością oraz krytyką i humorystycznym komentarzem. Są też pełne kodów. Dla Barney ubrania, podobnie jak bogate wnętrza, są czymś więcej niż tylko elementem estetycznym. Paradoksalnie mam wrażenie, że odstępstwem od tej reguły są jej zlecenia komercyjne, w których siła oddziaływania na mnie ciuchów, jak zresztą i samych zdjęć, jest dużo mniejsza. Tak jak w swoich osobistych projektach Barney potrafi z naturszczyków wydobyć naturalność, tak profesjonalni modele i aktorzy zdają się ją – ze stratą dla ostatecznego efektu – zatracać. W pojawiających się na kolejnych zdjęciach z „Theater of Manners” i „The Europeans” eleganckich garniturach szytych na miarę, szkolnych mundurkach, koktajlowych sukienkach i perłach, kryje się coś, co definiuje nie tylko gusta bohaterów, ale i ich przynależność do określonej klasy społecznej. Jednak im dłużej patrzę na zdjęcia przedstawiające arystokratyczne rodziny, tym mniej dostrzegam wyłącznie strój czy wnętrze, a bardziej dynamikę relacji między postaciami, w których jest też miejsce na zgrzyty i napięcia. Barney fotografuje głównie dwa rodzaje zamkniętych światów. Zarówno do jej własnej rodziny, jak i międzynarodowych wyższych sfer większość z nas nie miałaby dostępu inaczej niż przez zdjęcia artystki. A kiedy już do nich tą drogą wejdziemy, okazuje się, że wbrew naszym fantazjom nie ma przestrzeni idealnych, a Barney zamiast wartościować, pokazuje przede wszystkim to, że wszyscy jesteśmy tylko ludźmi. Wystawę „Family Ties” można oglądać w paryskim Jeu de Paume do 19 stycznia 2025 roku."
https://www.vogue.pl/a/pierwszy-polski-serial-skyshowtime-sleboda-z-maciejem-musialem-i-maria-debska-o-morderstwie-w-cieniu-tatr,Maciej Musiał o roli w serialu kryminalnym „Śleboda”: Mój bohater jest okropną osobą,"Pierwszy polski serial SkyShowtime opowiada o zawiłych relacjach rodzinnych, niesławnej przeszłości górali i brutalnym morderstwie. W tle romans w cieniu Tatr. W rolach głównychMaria DębskaiMaciej Musiał. Aktor opowiada nam m.in. o tym, co przyciągnęło go do scenariusza „Ślebody”. W premierowym odcinku „Ślebody”, nowego polskiego serialu kryminalnego (pierwszego wyprodukowanego przez SkyShowtime), główna bohaterka Anka (Maria Dębska) wysiada z samochodu, z uśmiechem wita się ze znajomymi i kuzynem, a następnie z zaskoczeniem rozgląda się po świeżo wybudowanym kompleksie turystycznym. W tle pną się Tatry. Wiatr porusza koronami drzew. Dawno tu Anki nie było. Kobieta lata temu wyjechała na studia antropologiczne do Krakowa. Została na doktoracie. Temat jej pracy „o roli języka w kulturze” witany jest na Podhalu bardziej z niedowierzaniem niż z podziwem. „Nie brzmi to jak romans”, usłyszy od swojej niegdysiejszej przyjaciółki (Joanna Balasz). Tu liczą się spryt, przynależność do tradycji, praca rąk własnych i dolary przywiezione ze Stanów, a nie jakieś nikomu niepotrzebne papierki od ceprów. Nie wiemy (przynajmniej na początku), dlaczego Anka przestała przyjeżdżać na Podhale. Teraz, gdy wraca, rozczarowana wielkomiejskim życiem i bezsensowną pogonią za karierą, czuje, że już tam nie przynależy. Pewnie trudno zrozumieć dzisiejszy region z lektury „Sklepów potrzeb kulturalnych”, w których Antoni Kroh próbował oddać atmosferę Podhala środkowych dekad XX wieku, a które bohaterka pochłania w poszukiwaniu straconego czasu. Zanim go odnajdzie, w potoku natknie się na trupa. A dokładnie na kawałek ludzkiej głowy – resztki po posiłku niedźwiedzia, wystarczające, by CSI Zakopane zawyrokowało o domniemanym morderstwie Jana Ślebody (Jan Englert). Niedopasowanie stanowi element tożsamości bohaterów najlepszych historii kryminalnych. Anka dodatkowo jest wycofana, wręcz wsobna. To czyni z niej postać ciekawą, bo też odmienną od tych, któreDębska dotychczas grywała. Widać, że aktorce wcielenie się w Ankę sprawia przyjemność. Znalezienie trupa, choć traumatyczne (to przypuszczenie, bo scenariusz tego nie oddaje, a szkoda), budzi coś w bohaterce. Jakiś lokalny patriotyzm? Chęć pomocy znajomym? A może martwy góral – paradoksalnie – reanimuje jej nudne, krakowskie życie? Tytułowa „śleboda” po góralsku oznacza wolność, której Ance, mimo życia w wielkim mieście i zdobytego wykształcenia, wyraźnie brakuje. Wątek, jeśli chodzi o scenariusz (na podstawie powieści Michała Kuźmińskiego i Małgorzaty Fugiel-Kuźmińskiej), nie jest bardzo odkrywczy, niemniej w kontekście serialu okazuje się intrygujący, bo traktuje o – nawet jeśli nieuświadomionych – wojerystycznych ciągotach głównej bohaterki. W podglądactwie towarzyszy jej grany przezMacieja MusiałaBastian, ambitny i zdeterminowany dziennikarz szmatławca. Aktor w rozmowie ze mną tak opisuje bohatera: –Dla wyświetleń artykułu zrobi wszystko. Umówi się na anonimowość źródła, a potem wrzuci osobę, z którą rozmawiał, na okładkę. Pójdzie z kimś do łóżka tylko po to, żeby się czegoś dowiedzieć. Jest mendą, okropną osobą, która nie waha się wykorzystać innych ludzi do swoich celów. Podobało mi się to z aktorskiej perspektywy. Takie postaci są zawsze bardzo ciekawe do grania. Aktor wszedł w postać tanecznym krokiem. Gdy zaczynały się zdjęcia do serialu, brał udział w programie „Taniec z gwiazdami”. Miał tak dużo pracy, że zabrał do Zakopanego, gdzie kręcono „Ślebodę”, partnerkę z programu i dwie choreografki. –W ciągu dnia miałem zdjęcia w górach, a w nocy trenowałem w hotelu. Spałem po dwie godziny dziennie. Byłem wyczerpany. Nie miałem przestrzeni na interesowanie się innymi ludźmi, co świetnie łączyło się z Bastianem, który jest skupiony na sobie– opowiada. Stan psychofizyczny w trakcie „Tańca…” pomógł mu lepiej zrozumieć swojego bohatera. W „Ślebodzie” zagrożenie kolejnym pozwem sprawia, że Bastian wylatuje z redakcji „Obserwatora” (sic!). Gdy (w mało wiarygodny, acz dogodny dla fabuły sposób) dowiaduje się od Anki o zwłokach z potoku, przeczuwa „góralską sensację”. Pędzi na Podhale. Bohaterkę z dziennikarzem łączy przeszłość. On przeinaczył jej słowa w przynajmniej jednym artykule, ona – być może naiwnie – dostrzega w nim tę dobrą stronę. Dębska i Musiał grali już razem wserialu „Kiedy ślub?”, lubią się prywatnie. Gdy pytam o tę „nieromansową” chemię między nimi w „Ślebodzie”, Maciej zauważa, że „w pracy z innymi aktorami najważniejsza jest relacja”. Następnie przytacza anegdotę: –Pamiętam, jak do „Rodzinki.pl” castingowaliśmy dziewczynę dla granego przeze mnie Tomka. Miałem 17 lat i strasznie się stresowałem, bo mieliśmy odgrywać scenę, w której się całujemy. Na castingu pojawiła się Olga Kalicka. Była ode mnie trochę starsza, znaliśmy się ze szkoły, ale wtedy nie przepadaliśmy za sobą. Mimo to reżyser wybrał właśnie ją, bo, jak powiedział, mieliśmy już zbudowaną relację. Dodam, że dziś z Olgą bardzo się lubimy. Wprowadzenie do akcji Bastiana uwypukla dwa poziomy obcości. Anka, przez osobistą historię, jest bliżej lokalnych mieszkańców i mieszkanek, zależy jej na nich, co nie znaczy, że nie musi udowadniać czystości swoich intencji. Natomiast Bastian jest z marszu brany za intruza, żerującego na „góralskich przewinach” (w tle goralenvolk, czyli bratanie się górali z nazistami w czasie II wojny światowej). Jedną z kluczowych postaci jest grana przez Annę Nehrebecką Babońka, która w drugim odcinku przegania widłami dziennikarza. Wie, co to za typ, wielokrotnie spotkała takich jak on w swoim długim życiu. Wystraszony Bastian przysięga, że nie ma złych zamiarów. W chwili szczerości krzyczy: „Jestem tylko marnym dziennikarzem”. Pytam Maćka, czy jego bohater codzienną buńczucznością próbuje sobie coś zrekompensować. Słyszę w odpowiedzi: –Chyba brak miłości i zrozumienia. Przydałaby mu się terapia. Chociaż prawdę mówiąc, terapeucie pewnie powiedziałby po prostu: tak, taki jestem i co z tego? Dobrze mu z tym. Może kiedyś dojrzeje do pracy nad sobą? W „Ślebodzie” dużo uwagi poświęcono, jak Maria Dębska mówi w wywiadach, „kobiecej mądrości przekazywanej z pokolenia na pokolenie”. Takim przykładem ma być właśnie relacja Anki i wspomnianej Babońki, co prawda opiera się ona na trosce, ale też na „nauce kobiecej siły”. Mimo że Nehrebecka gra świetnie, jej postać została napisana dość banalnie, jako pokrewna wieszczce, szeptusze, która (parafrazując) „woli patrzeć ludziom w ślepia, niż czytać od nich kartki”. To wielkomiejska stereotypizacja. Znacznie ciekawiej i naturalniej wypada grana przez wspomnianą Balasz Kaśka. Natomiast dużą siłą produkcji – obok bogatego aktorskiego zaplecza (na drugim planie m.in. Chyra, Lichota, Zieliński, Pawłowski) – są świetnie sfotografowane Tatry. W naszej rozmowie Musiał również to podkreślił: –Jest taka scena, w której bohater pali papierosa, pada deszcz, a w tle pną się monumentalne góry. Samograj!– opowiada aktor. –Pamiętam, jak kręciliśmy wysoko, na Kasprowym Wierchu. Skoro świt ruszaliśmy kolejką, aby na górę dotrzeć przed turystami. Rozkładaliśmy namioty, a o szóstej rano słyszeliśmy:„Akcja!”. Zjeżdżaliśmy dopiero wieczorem. Wspaniały czas. Ten nastrój udziela się widowni. Przyjemnie się „Ślebodę” ogląda. Słabiej wypada scenariusz, pełen nielogicznych i nieprzekonujących fałszywych tropów. Twórcy za wszelką cenę próbują odciągnąć widownię od odkrycia PRAWDY, przez co fabuła traci spójność. Pozostaje nam zachwyt nad pięknem Tatr. Nie dajcie się więc zwieść marketingowi: pierwszy polski serial SkyShowtime nie jest najlepszą rodzimą produkcją mijającego roku. Niemniej jest dobrze skrojoną rozrywką. „Śleboda” stoi w rozkroku między kryminałem TVN-u a (prestiżową) produkcją Netflixa. I naprawdę nie ma w tym nic złego."
https://www.vogue.pl/a/sesja-zdjeciowa-balmain-hair-z-okazji-50-urodzin-dla-vogue-polska,No Heading,
https://www.vogue.pl/a/5-zapachow-idealnych-na-prezent-pod-choinke-od-notino,"Najpiękniejsze perfumy, które będą wymarzonym świątecznym prezentem","Co podarować szczególnie ważnej, bliskiej osobie? Mamie, tacie, siostrze, chłopakowi czy przyjaciółce od serca? Perfumy jako świąteczny prezent to zwykle najlepszy wybór. Pięknie zapakowany flakon skrywający starannie wybraną kompozycję, by trafić w gust obdarowywanej osoby, to strzał w dziesiątkę. Oto top 5 zniewalających zapachów idealnych jako prezent pod choinkę. Zachwycające flakony niczym dzieła sztuki. Wyszukane kompozycje z najlepszych składników, które otulają skórę zapachem na długie godziny. Perfumy to piękny i niezawodny upominek świąteczny, który będzie przypominał obdarowanej osobie o nas, ilekroć go poczuje. Możemy go sprezentować ukochanej czy ukochanemu, mamie i tacie, siostrze, bratu lub przyjaciółce. Jeśli jednak nie wiesz, na które perfumy się zdecydować, zdaj się na nasze rekomendacje. Wybieramy najpiękniejsze i najciekawsze kompozycje zapachowe dostępne w perfumeriach Notino. Choć najważniejszy jest prezent i intencja, z jaką go dajemy, warto pamiętać o detalach, które czynią z obdarowywania sztukę. Składając zamówienie na notino.pl, możemy skorzystać z opcji grawerowania, by spersonalizować pachnące prezenty, nadać im wyjątkowość i indywidualny charakter. Na kosmetykach czy flakonach perfum można wygrawerować osobistą dedykację, cytat z ulubionego filmu albo słowa piosenki czy wyznać uczucia. Na tym nie koniec. Dzięki Notino zadbamy o najpiękniejszą oprawę świątecznej niespodzianki, zamawiając usługę luksusowego pakowania kosmetyków na prezent. Woda perfumowana Yves Saint Laurent Libre Flowers & Flames jest świetlista i pełna energii. Została stworzona z myślą o kobietach, które cenią sobie wolność i żyją na własnych zasadach. Pomaga wyrazić wewnętrzną siłę i odwagę. Można się w niej zakochać od pierwszych, otwierających ją nut lawendy i bergamotki, które niemal iskrzą. Serce skrywa słodki kwiat pomarańczy połączony z egzotycznym, kremowym akordem palmy kokosowej, wzbogaconym pikantnym i rozgrzewającym kwiatem lilii. Nuty ciepłej wanilii z Madagaskaru dodają zapachowi bogactwa i zmysłowości, które utrzymują się przez cały dzień. Niezwykle intensywne perfumy Libre Flowers & Flames uwodzą nie tylko jako kompozycja pełna energii, lecz także kuszą pięknym flakonem, w którym zostały zamknięte. Elegancka butelka opleciona złotym symbolem YSL i zwieńczona czarnym korkiem to idealne odzwierciedlenie ciepłego i sensualnego zapachu, który skrywa. Odważny, zaskakujący i wyrazisty zapach od jednego najgorętszych domów mody ostatnich miesięcy, który jest synonimem boho. Kwiatowo-szyprowe perfumy Chloé Nomade zostały stworzone w 2018 roku z myślą o niezależnych kobietach, które czują zew przygody. Od tamtej pory stały się niemal pachnącym klasykiem, który można nosić zarówno w ciągu dnia, jak i na wyjątkowe okazje – do którego się wraca, doceniając jego elegancję i nienachalność. Bez wątpienia gwiazdą Chloé Nomade jest słodka i upojna mirabelka umieszczona w nucie głowy, której towarzyszy uwodzicielska frezja. Niezwykłą głębię, zmysłowość i wyrafinowany ton nadaje tej kompozycji aromatyczny mech dębowy znajdujący się u jej podstawy. To prawdziwy bestseller, idealny na prezent dla wyjątkowej osoby. Twarzą ponadczasowego i zarazem awangardowego zapachu na miarę współczesnych czasów, czyli Prada Paradoxe, jest Emma Watson – aktorka i feministka zaangażowana w sprawy społeczne. Tę kompozycję zapachową pokochają nie tylko fanki gwiazdy, lecz także osoby, które docenią, że intrygujący trójkątny flakon skrywający różowe perfumy jest przyjazny dla środowiska, ponieważ można go ponownie napełniać. Kwiatowo-ambrową Prada Paradoxe stworzyli perfumiarze Nadège Le Garlantezec, Shyamala Maisondieu i Antoine Maisondieu, którzy idealnie odzwierciedlili wizję Miuccii Prady i Rafa Simonsa. Perfumy czarują przede wszystkim olfaktorycznym trio, które tworzą kalabryjska bergamotka, olejek neroli i ambrowe akordy nadające całości niezwykłe ciepło. Tuż za nimi kuszą nas słodka mandarynka, kwiat pomarańczy i żywica benzoesowa. W bazie dominuje zaś wyborna gruszka, której towarzyszą jaśmin, smakowita wanilia gourmand z Madagaskaru oraz rewolucyjna molekuła piżma. Gwarne Wieczne Miasto, głośne dniem i nocą, tętniące życiem, zniewalające zapachami. Rzym to niesamowita metropolia, w której przeszłość, teraźniejszość i przyszłość tworzą mieszankę wybuchową. Nic dziwnego, że właśnie tym miastem zainspirowali się perfumiarze Antoine Maisondieu i Guillaume Flavigny, komponując męską wodę perfumowaną Valentino Born In Roma Intense Uomo, która niesamowicie działa na zmysły. Zapach fougère o korzennych akordach natychmiast przenosi nas do Wiecznego Miasta, na wąskie uliczki pełne restauracji, historycznych budynków i tajemniczych ogrodów. Otwierają go prowokujące i uzależniające nuty wanilii Bourbon, po chwili zaczyna dominować niepowtarzalnie świeży aromat lawendy, która ustępuje pola, by wetyweria i jej dymne nuty jako ziemista baza mogły elegancko domknąć całość. Perfumy dostały godną oprawę – rzeźbiony, czarno-czerwony flakon to symbol słońca zachodzącego nad miejską dżunglą, co oznacza, że dzień powoli dobiega kresu i zaczyna się noc: czas zabawy i przygody. Szykowny i tajemniczy czarny flakon Yves Saint Laurent MYSLF Le Parfum kryje w sobie intensywną i zmysłową kompozycję, która łączy moc nut drzewnych z delikatnością kwiatów, akordami aksamitnej wanilii i czarnego pieprzu. Ambasadorem tych męskich perfum został jeden z najlepszych aktorów młodego pokolenia, Austin Butler. MYSLF to olfaktoryczna opowieść o współczesnej męskości pełnej kontrastów. Elegancka, odważna i ciepła pozwala być sobą zawsze i wszędzie, by definiować męskość na własnych zasadach. Zaczyna się intensywnie: żywym i korzennym akordem czarnego pieprzu. W jej sercu tętnią nuty kwiatów pomarańczy z Tunezji, a w bazie kryje się ciepło waniliowo-bourbonowego koktajlu, któremu towarzyszą ambra i zmysłowe akordy drzewne na długo pozostawiające na skórze wyrafinowany i głęboki aromat. Wszystko to we wspomnianej czarnej butelce o matowym wykończeniu ze szkła pochodzącego z recyklingu opatrzonej błyszczącym lakierowanym logo YSL Cassandre."
https://www.vogue.pl/a/odwiedzamy-pracownie-rzezbiarki-barbara-falender-na-starowce-w-warszawie,"Barbara Falender w kamieniu uwiecznia tych, którzy zdumiewają ją wyobraźnią","Jak wybierasz kamień, nie możesz go zmarnować, bo drugi taki się nie pojawi – mówi rzeźbiarka Barbara Falender, która uważa, że dożyć pewnego wieku i zaprzestać swojej twórczości, to wielka porażka. Ona wciąż tworzy. Każdego ranka wstaje i bierze się do pracy. Spotykamy sięw jej pracowni na warszawskiej Starówce. Kamienica stoi przy ulicy prowadzącej nad Wisłę. Rzeka płynęła też nieopodal jej domu rodzinnego we Wrocławiu.– Wszyscy lądowaliw poniemieckich mieszkaniach, w których zastawali przedmioty po poprzednich lokatorach, od mebli po łyżeczki. Nikt z sąsiadów nie był stamtąd. To nie było też miejsce moich rodziców. Wrocław, w którym się urodziłam, dał mi poczucie rzetelności, bo wszystko, czego dotykałam w tym mieście jako dziecko, przetrwało do dziś. Barierka nad Odrą, przez którą mogłam pochylać się wtedy, pozostała ta sama, schodki prowadzące do rzeki są te same, mój dom, jaki był, taki jest nadal. Gdybym umiała pisać, mogłabym opisać każdy szczegół. Nie umiem pisać, ale wszystkiego dotykam, a kiedy dotykam czegoś, czego już kiedyś dotknęłam, niebywale mnie to wzrusza– opowiada rzeźbiarka Barbara Falender. Zaraz za domem znajdowało się duże podwórze, w którego głębi wyrastała willa z imponującymi schodami. Jak mówi, to miejsce stało się zaczynem jej twórczości. Jako mała dziewczynka zapuściła się tam kiedyś, podeszła do drzwi domu i na supraporcie dostrzegła twarz dziewczyny z diademem na głowie.– Zobaczyłam piękno, jakiego nie widziałam wcześniej – wspomina.Po Niemcach pozostały też ogrody.– Jadłam posadzone przez nich winogrona, czereśnie i papierówki. Miałam poczucie rajskiego dzieciństwa. W małym pokoju w domu rodzinnym było czarne, poniemieckie ebonitowe radyjko. Stawała przed nim, słuchała muzyki i dyrygowała. Ojciec zaprowadził ją na egzamin do szkoły muzycznej.– Gdy go zdałam, pojechał do Legnicy, żeby kupić pianino, a wrócił z fortepianem, chociaż w naszym mieszkaniu były tylko trzy małe pokoje i czwórka dzieci. Fortepian stanął w tzw. pokoju stołowym, którego okna na szczęście wychodziły na ulicę. Grałam, podczas gdy na podwórku dzieci bawiły się na trzepaku, jeździły na rowerkach, wspinały się na drzewa. Dzięki szkole muzycznej wyrobiłam w sobie niesamowite poczucie obowiązku – na lekcjach nie wolno było być nieprzygotowanym. Ja nie leciałam na to podwórko, bo nawet nie miałam kiedy. I jakoś byłam inna. Ale lubiłam rysować. Ukończyłam podstawową szkołę muzyczną i zdecydowałam, że idę do Liceum Sztuk Plastycznych, bo od jednego z nauczycieli usłyszałam, że jest taka szkoła, gdzie są dzieci, które lubią rysować. Moją najlepszą w życiu decyzję podjęłam, kiedy miałam 13 lat –opowiada. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/czerwone-futro-damskie-zima-2025-to-najlepszy-sposob-na-stylowe-wyroznienie-jakie-wybrac-i-jak-nosic,"Czerwone futro to szykowny sposób, by odmienić każdy look zimą 2025 r.","Tegoroczna wielka słabość do czerwieni przechodzi w kolejny etap. Poczerwonych sukienkach,czerwonych swetrachoraztrudnych do ogrania, lecz efektownych czerwonych spodniach, nasze westchnienia przenoszą się na sztuczne czerwone futra. Jak się okazuje, to one będą hitem zimy 2025, co już zapowiadają stylizacje gwiazd i it-girls. Nie sposób wymarzyć sobie bardziej efektownego sposobu na stylowe wyróżnienie się zimą, niż czerwone futro. Zimą 2025 r. stanie się w naszych szafach tajną bronią. Będziemy dopełniać nim eleganckie stylizacje na specjalne okazje, ale także podkręcać casualowe looki. Tego, jak nosić futro w najmodniejszym odcieniu sezonu, uczą nas stylowe gwiazdy i it-girls. 2024 rok należał do Taylor Swift. Gwiazda inspiruje nie tylko ze sceny, lecz także poza nią. Styl Taylor łączy estetykę dziewczyny z sąsiedztwa z zamiłowaniem do vintage i najgorętszymi trendami sezonu, lansowanymi na światowych wybiegach.Taylor Swift pojawiła się ostatnio na meczu swojego partnera Travisa Kelcew looku niczym z lat 70., którego głównym punktem był czerwony płaszcz z futrzanymi elementami, wyglądający niczym z garderobyDaisy Jones.Kożuchy damskiew tym sezonie powracają do łask w najlepszym stylu, a jego czerwona wersja à la Taylor Swift to świetny sposób na ogranie klasyki. Gwiazda założyła do niegodługie czarne kozaki na obcasieiciepły kapelusz. Zimowych stylizacji nie ograniczamy wyłącznie do klasycznych wełnianych płaszczy czy niezawodnych puchówek. Kolorowefutrzane płaszczerobią furorę wśród gwiazd w każdym wieku. Dla Goldie Hawn sztuczne czerwone futro stało się sposobem na fantazyjne ogranie codzienności. Aktorka swoje krótkie futro w kolorze czerwonego wina nosi do legginsów i sneakersów w zestawie z elegancką torebką. Za sprawą futrzanej kurtki nawet najprostszy look nabierze ekstrawagancji. W minionych sezonach czerwień stała się nową czernią i nosiłyśmy ją od stop do głów. Zimą 2025czerwone total lookistają się jeszcze ciekawsze dzięki warstwom, budującym nasze stylizacje. Ich głównym punktem są czerwone płaszcze, a czerwone sztuczne futra zajmują szczególne miejsce w tej hierarchii. Podczas ostatnich fashion weeków,czerwone płaszcze– także w wersji futrzanej – robiły zawrotną karierę wśród it-girls. Najbardziej stylowe influencerki nosiły stylizacje w soczystych odcieniach czerwieni lub w ich bordowym wariancie. Czerwone futerka idealnie sprawdzają się w takiej odsłonie, stając się przepisem na istny zimowypower look. To także jedne z najbardziej zmysłowych okryć wierzchnich sezonu, które idealnie sprawdzają się na specjalne okazje. Nosimy je nie tylko z czerwonymi sukienkami czy kozakami, lecz także w dopasowanych kolorystycznie zestawach zgarniturami damskimi,czerwonymi swetramii spodniami, także w skórzanej wersji. Czerwień to kolor, który jak żaden inny przyciąga spojrzenia. Stylizacje z czerwonymi akcentami dodają elegancji i podkreślają wyjątkowy charakter looku. W tym sezonie modna czerwień genialnie łączy się z pozostałymi trendami zimy 2025. Świetnie uzupełnia eleganckie stylizacje z nie mniejstylowym brązem- to połączenie sprawdzi się zwłaszcza w zestawach na specjalne okazje. Do czerwonych futrzanych płaszczy dobieramyit-bag sezonu w odcieniu burgunda. Futrzane kurtki świetnie wypadną też w zestawach zjeansami z szeroką nogawką–baggy jeansoraz barrel, ale także w komplecie zespodniami dzwonami, co da nam modne połączenie wduchu boho."
https://www.vogue.pl/a/gwen-stefani-zaslynela-przebojem-don-t-speak-dlaczego-kariera-wokalistki-zwolnila-tempo,Gwen Stefani zasłynęła hitami o złamanym sercu. Dlaczego nie chcemy słuchać o jej szczęściu?,"Gwen Stefani z „Don’t Speak” uczyniła hymn pokolenia. Gdy śpiewała o złamanym sercu, publiczność ją kochała. Dlaczego jej gwiazda przygasła? Kariera wokalistki potwierdza, że im lepiej kobietom układa się w życiu, tym gorzej radzą sobie na listach przebojów. Piosenkę, która na zawsze odmieniła jej życie, napisała, bo zostawił ją pierwszy poważny chłopak, kolega z zespołu. Ikoniczna ballada „Don’t Speak” z 1996 roku utrzymywała się na szczytach radiowych list przebojów przez kilka miesięcy. No Doubt, obecni wcześniej na scenie od dobrych kilku lat, grali kalifornijską wariację na temat żwawego ska. Po premierze trzeciej płyty – niesionej m.in. sukcesem „Don’t Speak” – awansowali do ekstraklasy pop rocka. Nikt w mainstreamie nie śpiewał o straconej miłości tak przejmująco jak Gwen Stefani. Gdy lata później rozpadło się jej małżeństwo z Gavinem Rossdale’em, muzykiem banalnie zdradzającym żonę z opiekunką do dzieci, napisała już nie jedną piosenkę, ale cały album. Pierwsza solowa płyta Stefani, „This Is What The Truth Feels Like” z 2016 roku, wylądowała na pierwszym miejscu notowania Hot 200 magazynu „Billboard”. –Tak, to rozwodowy album– mówiła na antenie jednej z amerykańskich rozgłośni radiowych. –Ale to też płyta, która pomogła mi uwierzyć w sens mojej drogi i Boga. To jest ten krzyż, który niosę. Musiałam doświadczyć rozpaczy z powodu złamanego serca, by napisać piosenki, które są wsparciem dla innych ludzi.Dziś żartuje w wywiadach, że wyczerpała już limit smutnych numerów i od tej pory zamierza śpiewać wyłącznie o spełnionej miłości, bo takiej doświadcza w małżeństwie z gwiazdą country, Blakiem Sheltonem. Pytanie tylko, czy publiczność chce słuchać szczęśliwej Gwen Stefani. Od lat nie odniosła wielkiego sukcesu. Stefani doskonale zdaje sobie sprawę z tego, jak działają preferencje słuchaczy. Możesz czujnie obserwować trendy i wymyślać siebie na nowo, a ludzie i tak wolą te piosenki, które już znają. Jak „What You Waiting For?”, którym Gwen Stefani rozpoczynała solową karierę, albo „Hella Good”, wielki przebój No Doubt napisany wspólnie zPharrellem Williamsem. –Artysta nagrywa nową płytę, bo dla niego nowy materiał jest ekscytujący. Ale ludzie chcą słuchać numerów, które towarzyszyły im w ważnych momentach życia. „Don’t Speak”, „Just A Girl”, „Hollaback Girl”– opowiadała trzy lata temu w rozmowie z magazynem „Paper”. W 2018 r. przyjęła ofertę rezydentury w Las Vegas, gdzie przez ponad rok, w zasadzie do wybuchu pandemii koronawirusa, grała koncerty z największymi przebojami. W tym samym wywiadzie dla „Paper” zauważała: –To prawdziwe błogosławieństwo, że jestem tak długo obecna na scenie i już nie muszę nikomu niczego udowadniać. Ma rację, to kawałek pięknej kariery. Gdy No Doubt wydali swój trzeci album „Tragic Kingdom”, zainteresowanie zespołem było tak wielkie, że pozostawali w trasie koncertowej przez trzy lata. I to ona – charyzmatyczna platynowa blondynka z ustami wymalowanymi na czerwono, ubrana w ekscentryczne ciuchy wygrzebane w second handach – skupiała na sobie uwagę mediów. Kolegom z zespołu nie bardzo to odpowiadało, też chcieli okładek i komplementów, w sumie zasłużonych za efektowny eklektyzm, jaki uprawiali na płytach. Gwen Stefani rozpoczęła karierę solową jeszcze w trakcie działalności zespołu. Karierę niewolną od kontrowersji. Gdy wyznała, że „jest Japonką”, potwierdziła tylko, że krytyka bezrefleksyjnego zawłaszczenia kulturowego była w jej przypadku uzasadniona. Stefani swego czasu używała estetyki młodzieżowych japońskich subkultur, a na scenę i oficjalne gale chodziła w asyście tancerek z Tokio. Zarzucano jej, że z ignorancją typowej rasistki wzmacnia stereotypowe obrazy Azjatów i Azjatek. Stefani odbija argumenty, do tej pory podtrzymując, że jej współpraca z Harajuku Girls wynikała z absolutnej fascynacji japońską kulturą i modą, w której zakochała się, jeszcze będąc małą dziewczynką. Ojciec wokalistki pracował dla Yamahy, a z podróży służbowych do Tokio przywoził japońskie zabawki i opowieści o widowiskowo ubranych nastolatkach. O jej życiu prywatnym wiadomo sporo. Bolesne rozstanie z Tonym Kanalem z No Doubt rozkładała na czynniki pierwsze w piosenkach. Rozwód z Gavinem Rossdale’em śledziły plotkarskie media. A o związku z Blakiem Sheltonem chętnie opowiada w wywiadach i na portalach społecznościowych – zbliżyli się do siebie za kulisami telewizyjnego talent show „The Voice”, gdzie oboje byli jurorami. Światopogląd Gwen Stefani wzbudza jednak sporo emocji, bo piosenkarka niechętnie podejmuje publicznie tematy polityczne czy społeczne. Czy Gwen Stefani jest rasistką? Bez przesady. Czy jest feministką? Wierzę, że tak. Z imponującą determinacją rozpychała się na chłopackiej scenie ska i pop punku, a jedna z najważniejszych piosenek No Doubt jest celnym wglądem w doświadczenie dziewczyństwa i kobiecości. –Kiedy pisałam „Just A Girl”, nie zależało mi na tym, żeby stworzyć wielki manifest– mówiła w niedawnej rozmowie, którą dla Apple Music przeprowadził Zane Lowe.– Pisałam o tym, co sama przeżywałam, gdy kształtowała się moja seksualna tożsamość. Jednego dnia patrzyłam w lustro w sali gimnastycznej, zastanawiając się, czy jestem ładna. A innego weszłam do szkoły i ktoś za mną gwizdnął. Jednego dnia byłam małą dziewczynką, a kolejnego już nie. I nagle zaczęłam rozumieć, dlaczego mój tata nie chciał, żebym wychodziła z domu po zmroku. Możesz zginąć. Tylko dlatego, że jesteś dziewczyną.Swoją wersję „Just A Girl” wykonuje dziś na koncertach Olivia Rodrigo, młoda gwiazda feministycznego pop rocka. A czy Gwen Stefani głosowała na Trumpa? Gdy związała się z Sheltonem, gwiazdą sceny country znaną z konserwatywnych zapatrywań i niepisanego sojuszu z Partią Republikańską, media dociekały, czy Stefani stanie się wyznawczynią tradycyjnych wartości. –Rozumiem, że ludzie są ciekawi, ale to chyba oczywiste, kim jestem– mówiła w „Paper”. –Pierwsza piosenka, jaką kiedykolwiek napisałam, opowiadała o tym, że nas, ludzi, więcej łączy, niż dzieli i powinniśmy kochać się, mimo różnic. Barack Obama umieścił ją na swojej playliście. O miłości ponad różnicami mówiono też, gdy zeszła się z Sheltonem. Ekstrawertyczna gwiazda pop i prostolinijny muzyk country. Poznali się na planie „The Voice”, zbliżyli, gdy oboje przechodzili przez trudne rozwody, a ślub wzięli trzy lata temu na ranczu Sheltona w Oklahomie. Napisali nawet razem kilka piosenek, przede wszystkim bardzo dobrze przyjęty przez publiczność duet „Go Ahead And Break My Heart” sprzed ośmiu lat. Jednak solo Stefani nie radzi sobie najlepiej. Piosenki, które nagrała po drodze, wlokły się w ogonach list przebojów, o ile w ogóle na jakieś trafiały. Płyta „Bouquet”, którą wydaje w połowie listopada 2024 r., jest pierwszym longplayem gwiazdy od 2016 r. (bo albumu z coverami bożonarodzeniowych standardów łaskawie nie policzymy). Publiczność uwielbia śledzić jej związek z Sheltonem – epicki romans, który rozegrał się na naszych oczach – ale ewidentnie woli słuchać Stefani zdradzanej i porzucanej, która tęskni i cierpi. Popkultura namaszcza i seksualizuje kobiecy ból, smutek, rozgoryczenie czy złość, a Gwen Stefani już nie wpisuje się w pożądany stereotyp pięknej cierpiętnicy. Jest szczęśliwa i spełniona. I dziś chce śpiewać tylko o tym, że czuje sięhella good. Nawet jeśli nowe piosenki nie porywają jak uwielbiane hity z przeszłości, jest to piękne zwycięstwo w starciu z systemem, który normalizuje radość z krzywdy kobiety."
https://www.vogue.pl/a/podcast-piosenki-ktore-znamy-odcinek-specjalny-mela-koteluk-opowiada-o-nowej-plycie-i-o-kobiecej-przyjazni,"Podcast „Piosenki, które znamy”, odcinek specjalny: Mela Koteluk o balansie i o przyjaźni","W odcinku specjalnympodcastu „Piosenki, które znamy”, nagranymwe współpracy z Topestetic, ambasadorka marki Mela Kotelukopowiada o kobiecej przyjaźni, o pracy nad nową płytą, która ukaże się na wiosnę, a promują ją single „Harmonia” i „Himalaje”, o poszukiwaniu balansu – w relacji ze sobą, z ludźmi, z naturą. Co powiedziałaby sobie z przeszłości? Jak dorastała do rozumienia siebie? Jak z czasem zmieniła się jej muzyka?  Podcastu „Piosenki, które znamy”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/podcast-piosenki-ktore-znamy-s-3-odc-5-ania-leon-x-kopera-o-melancholii-i-mroku,"Podcast „Piosenki, które znamy”, s. 3, odc. 5: Ania Leon x Kopera o melancholii i mroku","Ania Leoni jej ulubiony producent, Arek Kopera, nagrali drugą płytę po świetnie przyjętych „Łezkach”. Koncepcyjny album „Czas się bać!”, utrzymany w nurcie dark popu, nawiązuje do kina. Filmowe opowieści duet snuje w melancholijnych i mrocznych piosenkach. W nowym odcinku podcastu„Piosenki, które znamy”rozmawiamy o radości i o strachu. Jak porozumieć się dzięki muzyce? Jak tworzyć narrację za pomocą dźwięków? Jak łączyć różne dziedziny sztuki?  Podcastu „Piosenki, które znamy”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/justyna-kopinska-media-spolecznosciowe-szkodza-dzieciom-jak-ograniczyc-im-dostep-do-tiktoka-czy-instagrama,Justyna Kopińska: Dlaczego należy ograniczyć dostęp dzieci do mediów społecznościowych,"Justyna Kopińska w cotygodniowym felietonie apeluje o ograniczenie dzieciom dostępu do mediów społecznościowych. Takie regulacje prawne wprowadzono już w Australii. Dlaczego to konieczne? W jaki sposób scrollowanie dzieciom szkodzi? Jak uczyć je lepiej rozumieć świat? –Leczyłam wiele osób, które uzależniły się od serwisów społecznościowych, gier wideo i wirtualnej pornografii. Im częściej poddajesz swój mózg działaniu narkotycznemu, tym mocniej zaburzasz funkcjedopaminy– mówi miprofesorka Uniwersytetu Stanforda Anna Lembke. Coraz więcej profesorów i terapeutów ostrzega przed narkotycznym działaniem platform społecznościowych oraz możliwością zachodzenia zmian w mózgu w wyniku uzależnienia. W Australii, po niezwykle emocjonującej debacie obejmującej cały kraj, uchwalono ustawę zakazującą używania platform społecznościowych przez dzieci i nastolatki poniżej szesnastego roku życia. Grzywny dla gigantów technologicznych ustanowiono na poziomie 32 mln dolarów. Zakaz to polityczne zwycięstwo premiera Anthony’ego Albanese’a oraz ministry ds. komunikacji Michelle Rowland, którzy widzą związek między popularnością platform społecznościowych a rozproszeniem i pogorszeniem stanu zdrowia młodzieży. –Wielu młodych ludzi ma problem z czytaniem złożonej argumentacji– mówi mi jeden z najwybitniejszych intelektualistów naszych czasów, brytyjski dziennikarz ekonomiczny Martin Wolf. –Nie rozumieją, jak działa nauka i czym są dowody. Nawet najlepszy system edukacji w krajach rozwiniętych ma teraz utrudnione możliwości walki z tym zjawiskiem. W pełni popieram profesorów twierdzących, że dzieci nie powinny mieć dostępu do smartfonów, póki nie osiągną mentalnej dojrzałości. Mam sześcioro wnuków, zatem martwię się o świat, w którym będą żyły. Wolf uważa, że algorytmy mediów społecznościowych to jedna z przyczynwygranej „outsidera” Donalda Trumpa. Oczywiście omawia także przyczyny kulturowe i gospodarcze, lecz podkreśla, że wpływ technologii na degradację idei demokratycznych oraz wzmacnianie informacji łączących grupy wokół resentymentu jest znaczący. Lembke, jej mąż i dzieci przez wiele lat nie używali telefonów komórkowych ze względu na układ dopaminowy. –Tworzyliśmy mikrokosmos w technologicznie rozwiniętej Dolinie Krzemowej. Mąż i ja mieliśmy laptopy i pracowaliśmy na nich także w domu, ale internetowe łącze dostępne było jedynie w pracy. Zatem poza życiem naukowym poświęcaliśmy uwagę dzieciom i przyjaciołom, a nasz czas nie był zaburzony ekranami smartfonów, telewizorów i tabletów. Ogromnie doceniam te piękne, spokojne dni w życiu matki– mówi mi profesorka. Lembke jako jedna z najwybitniejszych badaczek tematu dopaminy apeluje o izolowanie dzieci od serwisów społecznościowych i rolek do momentu, gdy ich mózg się ustabilizuje. Terapeutka podkreśla, że nieustanne scrollowanie w połączeniu z nowym typem wychowania w Stanach Zjednoczonych, który usuwa przed dziećmi wszystkie przeszkody i realną krytykę, powodują cierpienie psychiczne w życiu dorosłym. Niedawno pisałam o Korei Południowej, w której nauczyciele popełniają samobójstwa wynikające z nieustannych szykan rodziców. –W krajach zamożnych wyrządziliśmy dzieciom wielką krzywdę. Od momentu umocnienia przekonań o bezstresowym wychowaniu nie dajemy szansy na rozwinięcie mentalnych modeli, niezbędnych do zdrowego funkcjonowania w dorosłym świecie– tak badaczka komentuje zmiany w Korei Południowej. Według Kennetha Cukiera z „Economista”, który obserwuje młode pokolenie, w przyszłości powstanie nieliczna grupa „piśmiennych” przypominająca mnichów w klasztorach, których zadaniem będzie myślenie o problemach na elementarnym poziomie. Eksperci przewidują, że jednostki wybitne, dzięki dostępowi do Neuralink i zaawansowanych form AI, będą rozwijały się na poziome, którego nigdy w historii ludzkości nie doświadczyliśmy. Proces ten może jednak doprowadzić do spadku energii, lęku, a wręcz analfabetyzmu u większości. Regulacje prawne są niezbędne i już o kilka lat opóźnione. To droga dbałości o stan psychiczny dzieci i młodzieży. * Rozmowy o dobrostanie w erze obfitości w podcaście „O milimetr do przodu”: https://open.spotify.com/episode/1YAYDr662o92X233HdoLd2 * Justyna Kopińska to nagradzana dziennikarka i reporterka. Ukończyła socjologię na Uniwersytecie Jagiellońskim w Krakowie. Doświadczenie zawodowe zdobywała w Stanach Zjednoczonych i Afryce Wschodniej. Autorka sześciu książek, m.in. „Czy Bóg wybaczy siostrze Bernadetcie”, „Polska odwraca oczy”, „Lekarstwo dla duszy”. Twórczość przyniosła jej wiele nagród – jako pierwsza Polka została uhonorowana europejską nagrodą European Press Prize w kategorii Distinguished Writing Award. Zdobyła m.in. Nagrodę PAP im. Ryszarda Kapuścińskiego, Grand Press, Nagrodę Newsweeka im. Teresy Torańskiej i Wyróżnienie Radia ZET im. Andrzeja Woyciechowskiego. Dwukrotna laureatka Mediatorów w kategorii Reformator. Otrzymała ustanowione przez prezydenta odznaczenie Infantis Dignitatis Defensori za zasługi dla ochrony dzieci w instytucjach zamkniętych. Prowadzi podcast „O milimetr do przodu” o drogach do holistycznej poprawy życia. Od 2023 roku jest członkinią jury Nagrody „Newsweeka” im. Teresy Torańskiej."
https://www.vogue.pl/a/najbardziej-wyczekiwane-filmy-2025-roku-oto-premiery-ktorych-nie-mozna-przegapic,"Najbardziej wyczekiwane filmy, które będą miały premierę w 2025 roku","Od nowego thrillera reżysera „Parasite” z Robertem Pattinsonem w roli głównej po wielki finał musicalu „Wicked” – oto najbardziej wyczekiwane premiery 2025 roku.Tych filmów nie można przegapić.  Nowy film Bong Joon-ho, reżyseraoscarowego „Parasite”, przeniesie na duży ekran powieść Edwarda Ashtona. Osią fabuły są losy klona (Robert Pattinson) zaprojektowanego do wykonywania najbardziej niebezpiecznych prac. Po każdym śmiertelnym wypadku awatar regeneruje się, ale zachowuje szczątki wspomnień z poprzedniego wcielenia. Gdy odkrywa prawdę, zaczyna obmyślać plan ucieczki. „Mickey 17” łączy konwencję odysei kosmicznej ze społeczną satyrą, która stała się wizytówką koreańskiego reżysera. Giorgos LanthimosiEmma Stoneponownie łączą siły, by opowiedzieć historię dwóch młodych entuzjastów teorii spiskowych, którzy porywają wpływową bizneswoman. Obaj są przekonani, że jest ona przybyszką z kosmosu planującą zniszczyć Ziemię. Tym razem ekranowym partnerem Stone będzie inny ulubieniec reżysera, znany z„Rodzajów życzliwości”Jesse Plemons. W „Bugonii” zobaczymy również Alicię Silverstone, czyli Cher Horowitz ze„Słodkich zmartwień”.  Po sukcesie„Kodu zła”reżyser Oz Perkins nie zamierza spocząć na laurach. W 2025 roku do kin trafi jego nowy horror. „Małpa”, adaptacja powieści Stephena Kinga o tym samym tytule, opowie zawiłe losy braci (Theo James i Elijah Wood), którzy oddalili się od siebie na przestrzeni lat. Wszystko przez niepozorną zabawkę, którą jako dzieci znaleźli na strychu rodzinnego domu. Nowa ekranizacja bestsellerowej powieści Kinga zapowiada się wyjątkowo niepokojąco, choć znając Perkinsa, w filmie nie zabraknie również szczypty czarnego humoru. Paul MescaliJosh O’Connorw romansie kostiumowym? Jesteśmy na tak. Aktorski duet wcieli się w role dwóch młodych badaczy, którzy w czasie I wojny światowej pragną nagrać opowieści i muzykę Amerykanów ze wszystkich zakątków Stanów Zjednoczonych. Inspiracją dla „The History of Sound” stało się opowiadanie Bena Shattucka o tym samym tytule. Chicago, lata 30. XX wieku. Frankenstein zwraca się do doktora Euphroniusa z prośbą o pomoc w przywróceniu do życia zamordowanej kobiety (Jessie Buckley). Ponowne narodziny tytułowej narzeczonej zapoczątkują serię niefortunnych zdarzeń. Za kamerą „The Bride!” stanieMaggie Gyllenhaal, a w gwiazdorskiej obsadzie zobaczymy m.in.jej brata, Jake’a,Christiana Bale’aiPenélope Cruz. Cztery lata po premierze świetnego„Licorice Pizza”Paul Thomas Anderson powraca z nowym filmem. Choć o fabule wiadomo na razie niewiele, pewne jest już, że na ekranie zobaczymy starych wyjadaczy, jakLeonardo DiCaprio, Sean Penn i Benicio Del Toro, a także nową gwardię talentów z Chase Infiniti, Alaną Haim i Teyaną Taylor na czele. Benoit Blanc (Daniel Craig) żadnej sprawy się nie boi. Słynny detektyw podejmuje się nawet najbardziej beznadziejnych przypadków. W trzeciej odsłonieserii „Na noże”jego zdolności zostaną jednak wystawione na próbę przezGlenn Close,Cailee Spaeny,Andrew Scottai Josha O’Connora. Miejmy nadzieję, że „Wake Up Dead Man” okaże się lepszy niż „Glass Onion: Film z serii »Na noże«”, któremu zabrakło wdzięku popularnego oryginału. W 2025 rok na kinowe ekrany trafi kilka nowych tytułów z uniwersum Marvela. Wśród zapowiedzi znalazły się „Thunderbolts*”, „Kapitan Ameryka: Nowy wspaniały świat” i trzecia próba wskrzeszenia sagi o Fantastycznej Czwórce. Tym razem w role Mr Fantastica, Niewidzialnej Kobiety, Ludzkiej pochodni i Stwora wcielą sięPedro Pascal,Vanessa Kirby,Joseph Quinni Ebon Moss-Bachrach. Czy nowa ekranizacja popularnych komiksów przekona do siebie fanów i znów rozbudzi ekscytację widzów trawionych przezMarvel fatigue? Równolegle do pracy nad „They Follow”, wyczekiwaną kontynuacją „Coś za mną chodzi”, jednego z najlepszych horrorów ostatnich lat, David Robert Mitchell wyreżyserował inny obiecujący thriller zAnne HathawayiEwanem McGregoremw rolach głównych. „Flowervale Street” opowie o serii niepokojących zjawisk, które zburzą z pozoru doskonałe życie typowej amerykańskiej rodziny lat 80. XX wieku. Bridget Jonespowraca po raz czwarty. Nowa odsłona przygódnajsłynniejszej mieszkanki Londynuprzeniesie nas kilka lat do przodu. Owdowiała bohaterka (w roli głównej ponownie zobaczymyRenée Zellweger), teraz mama dwójki dzieci, na nowo odkrywa miłość. Wszystko za sprawą znacznie młodszego partnera (Leo Woodall z „Jednego dnia” i „Białego Lotosu”). Fanów kultowej komedii na pewno ucieszy fakt, że w życiu Bridget znów pojawi się Daniel (Hugh Grant). Po występie w„Kompletnie nieznanym”, nowym filmie biograficznym Boba Dylana,Timothée Chalametwcieli się w fikcyjnego mistrza ping-ponga. Luźną inspiracją dla produkcji była biografia Marty'ego Reismana. W pierwszym, nakręconym bez brata filmie Josha Safdiego, zobaczymy również Gwyneth Paltrow, Tylera, The Creatora i Fran Drescher. Zapowiada się interesująco. Cate Blanchett, Michael Fassbender, Pierce Brosnan,Regé-Jean Pagei Marisa Abela to tylko niektóre gwiazdy występujące w nowym thrillerze Stevena Soderbergha. O czym będzie „Black Bag”? Tego na razie nie wiadomo. Za scenariusz odpowiada David Koepp, współautor „Parku Jurajskiego”. Nic więc dziwnego, że oczekiwania są wysokie. Fanijednego z najpopularniejszych musicali ostatnich latmogą odetchnąć z ulgą. „Wicked 2” trafi do kin już jesienią nadchodzącego roku. Część druga opowie dalsze losy Elfaby (Cynthia Erivo), teraz znanej w krainie Oz jako Zła Czarownica z Zachodu. Jej tropem podąży dawna przyjaciółka Glinda (Ariana Grande). Czeka nas jeszcze więcej niezapomnianych piosenek, zjawiskowych kostiumów i słabych efektów specjalnych. Czego chcieć więcej? Na naszej liście filmów, na które czekamy, nie mogło zabraknąć nowej komedii z Jamiem Foxxem iCameron Diazw rolach głównych. Aktorski duet wcieli się w byłych agentów CIA, którzy zrezygnowali z pełnego akcji życia i założyli rodzinę. Ich spokój nie trwa jednak długo. Gdy tożsamość Matta i Emily wychodzi na jaw, para zostanie wciągnięta z powrotem do świata szpiegów. „Znowu w akcji” zapowiada wielki powrót Diaz, która na niemal dekadę zniknęła z naszych ekranów. Choć Margot Robbie niedawno została mamą, aktorka i producentka wróciła już do pracy. W przyszłym roku zobaczymy ją w nowym filmie Kogonady. Znany z zamiłowania do filozoficznych rozważań reżyser opowie niezwykłą historię dwójki ludzi (Robbie iColin Farrell) w podróży, która zmieni ich na zawsze. W „A Big Bold Beautiful Journey” zobaczymy również Phoebe Waller-Bridge, Lily Rabe iznaną z filmu „Heretic” Chloe East. Młoda pisarka Ariel (Ayo Edebiri,czyli Sidney z „The Bear”) otrzymuje nietypowe zaproszenie od legendarnego muzyka (John Malkovich), który przepadł bez śladu ponad trzy dekady wcześniej. Tajemniczy artysta zaprasza ją na swoją wyspę, którą zamieszkują jedynie jego najbliżsi współpracownicy. Ariel szybko odkryje, że to nie miejsce dla niej. Zanim na Netflixie zadebiutujefinałowy sezon „Stranger Things”, Millie Bobby Brown zobaczymy w nowym filmie platformy. W „The Electric State” aktorka wcieli się w Michelle, nastolatkę, która przemierza retrofuturystyczny świat w poszukiwaniu zaginionego brata. W pełnej przygód podróży towarzyszą jej nieudolny przemytnik Keats (Chris Pratt) i dowcipny robot Herman (Anthony Mackie). Za kamerą jednego z najbardziej wyczekiwanych filmów Netflixa 2025 roku stanęli bracia Ross, znani z takich produkcji jak „Avengers: Koniec gry” czy „Gray Man”. Wedle zapowiedzi twórców „Jurassic World: Odrodzenie” ma powrócić do klimatu znanego z „Parku Jurajskiego”. Pięć lat po wydarzeniach z „Dominium” słynna archeolożka Zora Bennett (Scarlett Johanson) otrzymuje zlecenie pobrania próbek genetycznych od trzech największych dinozaurów. Niespodziewanymi towarzyszami w jej podróży stają się członkowie rodziny, której łódź została zniszczona przez wielkie gady. Razem odkryją tajemnicę skrywaną przed światem od dekad. Czyżby Edgar Wright należał do fanów„Squid Game”? Wszystko na to wskazuje, bo najnowszym projektem reżysera jest nowa kolejna ekranizacja bestsellerowej powieści Stephena Kinga, a zarazem remake filmu z 1987 roku. „The Running Man” to popularny program telewizyjny, który w dystopijnej przyszłości skupia przed telewizorami miliony widzów. Reguły show są proste – skazańcy muszą uciec polującym na nich łowcom, aby odzyskać wolność. Nikomu to się jednak dotychczas nie udało. W obsadzie filmu zobaczymy m.in. Glena Powella, Katy O'Brian i Josha Brolina. Niewiele wiadomo na razie także o nowym filmieWojciecha Smarzowskiego. Tytuł każe jednak przypuszczać, że polski reżyser zabierze nas z powrotem do świata rodziny Dziabasów z „Domu złego”. W tej ponurej podróży po raz kolejny towarzyszyć nam będzie Arkadiusz Jakubik, a dołączą do niego Agata Kulesza, Agata Turkot i Tomasz Schuchardt. James Cameron nie odpuszcza i już po raz trzeci zabiera nas na odległą Pandorę. Po śmierci najstarszego syna Jake Sully i Neytiri (Sam Worthington i Zoe Saldaña) muszą stawić czoła kolejnemu niebezpieczeństwu. W „Avatar: Ogień i popiół” stanie się nim wojownicze plemię, któremu przewodzi bezwzględna Varang (Oona Chaplin). Jeśli jesteście fanami„Zakręconego piątku”, na pewno ucieszy was fakt, że Tess i Annabell Coleman niebawem powrócą na wielki ekran. W duet mamy i córki ponownie wcielą się Jamie Lee Curtis i Lindsay Lohan, które prawdopodobnie... znów zamienią się miejscami. Blisko cztery dekady po premierze nowego sequelu doczeka się również„Dirty Dancing”. Choć w obsadzie zabraknie wspaniałego Patricka Swayzego, toJennifer Grey ponownie wcieli się w jego ukochaną, Baby. Szczegóły produkcji owiane są jednak ścisłą tajemnicą. To nie koniec kontynuacji, które trafią na kinowe ekrany w 2025 roku.„M3GAN”, kampowy horror o morderczej lalce, podbił serca internautów. Czy drugiej filmowej odsłonie uda się to zrobić ponownie? Przekonamy się już w przyszłym roku. Żądnej zemsty lalce ponownie stawią czoła Allison Williams i Violet McGraw. Wśród najbardziej wyczekiwanych premier studia Disney na nadchodzący rok znalazły sięfilmowa „Śnieżka” z Rachel Zegler, kontynuacja „Zwierzogrodu” i nowe „Elio”. Na szczególną uwagę zasługuje jednak trzecia odsłona sagi „Tron”. Tym razem światem pikseli zawładną programy sztucznej inteligencji, której u boku Jeffa Bridgesa czoła stawią Gillian Anderson, Jodie Turner-Smith i Greta Lee. Ścieżkę dźwiękową do filmu skomponują tym razem nie Daft Punk, a Trent Reznor i Atticus Ross, autorzy muzyki do„Challengers”. Zobacz także:"
https://www.vogue.pl/a/sztuczna-inteligencja-staje-sie-nasza-codziennoscia-jak-sneha-revanur-walczy-o-jej-regulacje,Młoda działaczka Sneha Revanur walczy o regulację sztucznej inteligencji,"Sneha Revanur w tym roku była najmłodszą delegatką w Davos i najmłodszą osobą na liście najbardziej wpływowych w sferze AI opublikowanej przez magazyn „Time”. Dwudziestoletnia działaczka kształtuje naszą przyszłość. Sneha Revanur w tym roku była najmłodszą delegatką w Davos i najmłodszą osobą na liście najbardziej wpływowych w sferze AI opublikowanej przez „Time”. O jej działalności informują CNN, „The Guardian”, „The Washington Post”, „Wired” i „Teen Vogue”. Nazywa się ją Gretą Thunberg sztucznej inteligencji.Ale o ile szwedzka nastolatka Greta zainspirowała setki tysięcy aktywistów klimatycznych do akcji protestacyjnych, które, jak na razie, nie wpłynęły na zmianę globalnego kursu, o tyle Sneha zachęca, by od razu przejmować kontrolę nad narracją i decyzjami. W bitwie o klimat pokolenie Z wystartowało spóźnione, bo urodziło się w świecie już objętym kryzysem. W walce o sprawiedliwość online wchodzą do gry w samą porę. Dla Revanur walka wykracza poza sferę technologii. Chodzi o ochronę praw człowieka, zaufanie społeczne i pokój. –Grozi nam załamanie rzeczywistości. Głęboki kryzys, w którym przestaniemy odróżniać to, co prawdziwe, od fałszywego. Sztuczna inteligencja staje się frontem walki o to, czy młodzi ludzie zastąpią przyjaciół i rodzinę chatbotami, a w efekcie skorodują nasze więzi osobiste i trwałe społeczności; o to, czy osoby wystawiane na coraz większą dezinformację w mediach społecznościowych, jeszcze kiedykolwiek uwierzą w to, co widzą i czytają w internecie –prorokuje. O przyszłości myśli z mieszanką ekscytacji i niepokoju, ale generalnie uważa się za optymistkę, a jej najważniejszą inspiracją nie są ani dorośli, ani żadni mędrcy z przeszłości, tylko rówieśnicy. –Całe pokolenie jest podpalone tematem AI. Nowa generacja projektantów i programistów to już osoby z innym podejściem od tych, które je dotąd tworzyły. Nadchodzi sejsmiczna zmiana– mówi.Marzy o rozwijaniu nowej cyfrowej alfabetyzacji i takim świecie, w którym sami będziemy rozporządzać swoimi prawami oraz danymi. –Wierzę, że AI może być naszym sojusznikiem, a nie wrogiem. Może uskrzydlać ludzkość– przyznaje.Poza pracą w Encode Justice Sneha działa w grupie młodych dziennikarzy politycznych i pisze. Chce studiować prawo, a potem pracować w Waszyngtonie. Nie podpowiedział jej tego chat GPT, ale jak na razie algorytm nie przewiduje też żadnych przeszkód w realizacji tego planu. Cały tekst przeczytasz w nowym wydaniu „Vogue Polska Leaders”.Numer możesz zamówić już teraz. Jest też dostępny w kioskach przez trzy miesiące."
https://www.vogue.pl/a/najlepsze-prezenty-chodza-parami-wystartowala-swiateczna-promocja-marki-motorola,Najlepsze prezenty chodzą parami,"W czasie świątecznych przygotowań warto również sobie sprawić miły prezent. Drugi – w postaci słuchawek lub vouchera na zakupy w Moliera2 – otrzymasz odmarki Motorola. Promocja trwa do końca grudnia. Przygotowania do świąt to zawsze intensywny czas. Pomiędzy codziennymi obowiązkami, gwiazdkowymi zakupami i planowaniem wspólnej celebracji trudno znaleźć chwilę dla siebie. Właśnie dlatego jest to wymarzony moment, aby sprawić prezent nie tylko bliskim, lecz także sobie samym. Sprawdzonym pomysłem na praktyczny podarunek będzie smartfon Motorola z bestsellerowej serii edge i razr. W ramach świątecznej promocji do każdego zakupionego urządzenia otrzymamy wyjątkowy prezent od marki. Wśród modeli objętych promocją znalazły sięsmartfony z flagowej serii Motorola edge, które mogą pochwalić się wszechstronnym aparatem, niezwykłą wydajnością i designem w wersji premium. To telefon, który docenią nawet najbardziej wymagający użytkownicy. Wybierając jeden z czterech smartfonów – edge 50 pro, edge 50 ultra, edge 50 fusion i edge 50 neo – fani marki będą mogli odebrać słuchawki z serii moto buds. Dzięki funkcji redukcji szumów i jakości dźwięków w standardzie Dolby Atmos, designerski dodatek sprawdzi się zarówno podczas pracy, jak i treningów czy wypoczynku przy ulubionym podcaście.  Drugą serią objętą gwiazdkową promocją marki są składanesmartfony razr 50 oraz razr 50 ultra, które przywróciły do mody popularne w latach 2000. flip phone’y. Oprócz retrofuturystycznego designu telefony Motorola wyróżniają także podwójny wyświetlacz, niezwykle wytrzymała bateria oraz szereg funkcji wspieranych przez sztuczną inteligencję moto AI. Szczęśliwi nabywcy smartfonów razr mogą również liczyć na wyjątkowy prezent: kartę podarunkową na zakupy w butiku i sklepie internetowym Moliera2 o wartości nawet 500 zł. Taki podarunek bez wątpienia docenią miłośniczki luksusowej mody, które planują już swoją kapsułową garderobę na następny sezon. Aby odebrać swój świąteczny prezent od marki Motorola, wystarczy w ciągu 14 dni od zakupu smartfona wypełnić online formularz na stronieswiateczna-motorola.pl. Świąteczna promocja Motoroli nieprzypadkowo jest częścią gwiazdkowej kampanii „Bogactwo kolorów i prezentów”. Wszystkie wymienione modele edge i razr łączą unikatowy design rodem z filmów science fiction oraz oryginalna paleta barw, która jest owocemwyłącznej współpracy z Instytutem Pantone. Stąd wśród dostępnych wariantów kolorystycznych znajdziemy m.in.delikatnie brzoskwiniowy Peach Fuzz, wybrany kolorem 2024 roku czyodważny Hot Pink, który zdaje się nigdy nie wychodzić z mody. Niebawem do tej listy dołączy równieżMocha Mousse – apetyczny brąz w odcieniu gorącej czekolady okrzyknięty kolorem 2025 roku, w którym dostępne będą wybrane modele smartfonów Motorola. Miłośnikom minimalizmu polecamy natomiast smartfony w klasycznych kolorach, jak elegancka czerń Black Beauty, piaskowy Beach Sand o przyjemnym w dotyku wykończeniu z wegańskiego zamszu czy kosmiczny Moonlight Pearl, stworzony we współpracy z cenioną włoską marką Mazzucchelli 1849. Szeroka paleta barw pozwala w pełni spersonalizować swój smartfon, który nie jest już tylko telefonem, lecz także wszechstronnym dodatkiem do codziennych stylizacji. Smartfony Motorola to wymarzony podarunek dla miłośników wyszukanego wzornictwa, nowych technologii i wszechstronnych urządzeń, które posłużą nam jeszcze długo po otwarciu świątecznych prezentów. Promocja obowiązuje na urządzenia kupione do 31 grudnia."
https://www.vogue.pl/a/piora-na-ubraniach-to-hit-zimy-2025-gdzie-szukac-kreacji-z-piorami-i-jaka-bizuterie-nosic-do-sukienki-z-piorami,Moda najwyższych lotów? Na sylwestra i w karnawale rządzą pióra,"Przyczyn fascynacji piórami w kolekcjach na sezon jesień-zima 2024-2025 można wymienić co najmniej kilka. Pióra bywają delikatne albo pełne dramatyzmu, romantyczne i zmysłowe, eteryczne i niepokojące. Stanowią detal lub najważniejszy element stylizacji, występują na sukienkach i topach, okryciach wierzchnich i dodatkach. Dzięki swej wyrazistości i uniwersalnemu charakterowi zarazem zapewniają estetyczne doznania najwyższych lotów. Są nie tylko jednym z najważniejszych trendów sezonu, lecz także doskonałym pomysłem na karnawałowy look. Sprawdzamy, gdzie szukać najmodniejszych pierzastych ubrań i dodatków – dla maksymalistek, elegantek, a nawet fanek prostoty. Dyrektor kreatywny Ferragamo Maximilian Davisw sezonie jesień-zima 2025 należy do największych fanów piór. Stawia jednak na delikatne detale. Top w modnym kolorze burgunda i z obszyciem z piór będzie świetnym rozwiązaniem dla wielbicielek subtelnych rozwiązań –sprawdzi się w połączeniu z ołówkową spódnicąlub spodniami od garnituru. Nie wypada przygotować zestawienia pierzastych ubrań i dodatków bez uwzględnienia modeli z kolekcji 16 Arlington – dyrektor kreatywny marki Marco Capaldo uczynił z piór znak rozpoznawczy swoich projektów. W kolekcji na jesień-zimę 2024-25 nie tylko obszył nimi spódnice, sukienki i topy, lecz także marynarki.Modele o mocnej konstrukcji w nurcie power dressingunie mają jednak biurowego, a wieczorowy charakter, będą więc ciekawą alternatywą dla typowej karnawałowej kreacji. Okrycia wierzchnie z piór projektanci pokochali w tym sezonie szczególnie - pierzaste płaszcze i kurtki można było wypatrzeć na wybiegu Tory Burch i Givenchy, z kolei w kolekcjach Givenchy i Chanel (obu przygotowanych przez zespoły projektowe marek pod nieobecność dyrektorów kreatywnych) uwagę przyciągały szykowne pierzaste peleryny. Biała kurtka z piórami od Yves Salomon doskonale wpisuje się w ten trend: jest praktyczna, bo ciepła, urzeka nieoczywistym kolorem i konstrukcją. Z pewnością zagra w twojej stylizacji pierwsze skrzypce. Ubrania  z modnymi piórami zimą 2025 roku znajdziecie też w sieciówkach, w dodatku w większości w obniżonej cenie. Nasz faworyt? Eterycznie delikatna i romantyczna slip dress z obszyciem z piór, w której nie tylko przetańczycie karnawał, lecz także zadacie szyku wiosną 2025 roku.Pastelowy odcień różu będzie bowiem hitem kolejnego sezonu. Jeśli nie masz śmiałości, by pióra nosić od stóp do głów, spróbuj uzupełnić swoje ulubione minimalistyczne zestawienia o obszyte piórami dodatki. Te klapki na obcasie z Zary sprawdzą się świetnie w połączeniu z klasycznym czarnym total lookiem (kompletem topu i spodni albo garniturem), ale także z czarną ołówkową sukienką irozkloszowaną spódnicą midi. Kto by pomyślał, że tak wyrazisty, ozdobny i ekstrawagancki model torebki będzie też funkcjonalny? Lazaro Hernandez i Jack McCollough, tworzący markę Proenza Schouler, zaprojektowali pierzastą torebkę „Park” po to, by nie tylko zdobiła, lecz także spełniała praktyczne wymogi. Wyposażyli więc ją w grubą, wygodną w noszeniu rączkę i pojemne wnętrze, które pomieści więcej, niż mogłoby się wydawać. Spodnie jeansowe z kolekcji tej włoskiej marki są dokładnie takie, jak sugeruje ich nazwa: „fancy”. Uosabiają zabawę z modą, włoski maksymalizm i luz, z jakim tamtejsze ikony stylu podchodzą do modowych schematów. Są jednak także uniwersalnym projektem, bo zdobiące nogawki wstawki z piór można odpinać. Wtedy sprawdzą się także w prostych i casualowych stylizacjach. Jeśli masz w planach karnawałowy bal albo wyrafinowaną imprezę sylwestrową, a przy okazji lubisz awangardę, obszyta piórami suknia Maison Margiela to projekt idealny. Uszyta z jedwabiu i drapowana na całej długości kreacja już sama w sobie jest efektownym modelem. Obszycie z piór dodaje jej dramaturgii godnej najbardziej prestiżowych wydarzeń. Więcej inspiracji znajdziecie w nowym wydaniu  ""Vogue Polska"".Zamów numer już dziś z jedną z dwóch okładek do wyboru na vogue.pl."
https://www.vogue.pl/a/podcast-dobry-sklad-s-3-odc-5-o-syntetycznych-molekulach-zapachowych,"Podcast „Dobry skład”, s. 3, odc. 5: O syntetycznych molekułach zapachowych","Jak wyglądałby świat perfum bezsyntetycznych molekuł? Kiedy pojawiły się pierwsze laboratoryjnie stworzone składniki w zapachach, które nie występują w naturze? Rafał Janta, znawca perfum i autor bloga Charlienose.pl opowiada o kilku, które zmieniły nie tylko kompozycje, ale także możliwości noszenia i użytkowania perfum. Rozmawiamy o wadach i zaletach nut syntetycznych. W tym odcinku podkastu„Dobry skład”pod lupę bierzemy jedne z najbardziej popularnych, jak: Akigalawood, aldehydy, Ambroks, Ambroksan, Calone, Hedione, Iso-E Super, piżmo, skórę. Czy aldehydy zawsze mają retro-babciny charakter? Oddają chłód, przestrzeń i czystość czy może ciepło? Nowoczesne cząsteczki syntetyczne mają więcej niż wyłącznie aromatyczne właściwości. Pojawiają się i znikają. Molekuły inaczej zachowują się na skórze, mają ogromną projekcję i są wyczuwalne nie tylko wokół osoby, która je nosi, ale również w innej części pomieszczenia. Które marki zrewolucjonizowały świat zapachów? Na które perfumy z molekułami są zapisy? Wreszcie, czy da się stworzyć zapach wyłącznie z jednej cząsteczki? Rafał Janta porównuje piżmo w perfumach do masła w kuchni – z nim kompozycja, podobnie jak potrawa zyskuje zupełnie inny wymiar. Rozmawiamy o ewolucji piżma, które z brudnego, zwierzęcego aromatu przeszło niezwykłą transformację i aktualnie imituje zapach świeżego prania. Na koniec rozmowy ekspert mówi o tym, że syntetycznenuty zapachoweaktualnie ratują środowisko, chroniąc np. sandałowce, które z Mysore zostały praktycznie wykarczowane. I robi miblind test,dając do wyboru dwie próbki komponentów zapachowych: naturalne i syntetyczne drzewo sandałowe, czylibacdanol. Czy rozpoznałam naturę? Posłuchajcie.  Podcastu „Dobry skład”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/digitalsyndication-jak-zmienia-sie-cialo-i-skora-gdy-pije-sie-2-5-litra-wody-dziennie,"Piłam 2,5 litra wody dziennie przez tydzień. Czy zmieniły się moje skóra i ciało?","Ciało to skomplikowany ekosystem, za którego zarządzanie jesteś, chcąc nie chcąc, odpowiedzialna. Dlatego codzienne musisz je solidnie nawadniać. Jednaszklanka wody, potem kolejna i kolejna. Pijesz tak, jakby zależało od tego twoje życie. Jak się okazuje, trochę tak właśnie jest. Ile wody jest nam potrzebne? Zalecenia ekspertów różnią się między sobą, wahając się pomiędzy dwoma, a trzema litrami (osiem szklanek wody dziennie) w zależności od wagi, klimatu oraz poziomu aktywności (maratończykbędzie potrzebował więcej wody niż ktoś, kto tak jak ja przez cały dzień siedzi przy laptopie). Woda podtrzymuje nasze funkcje życiowe w określony sposób: reguluje temperaturę ciała, poprawia funkcjonowanie mózgu orazwspiera zdrowie skóry. Dostarcza niezbędnych składników odżywczych do komórek i usuwa szkodliwe toksyny oraz produkty przemiany materii. Naprawdę robi to wszystko. Choć większość z nas to wie, nie kontroluje tego, ile wody dokładnie pije. Picie wody może wydawać się nudne w porównaniu np. z dietetyczną colą. Poza tym kto ma czas, by ciągle chodzić do łazienki, jeśli musi dotrzymać terminów w pracy, odpowiadać na kolejne wiadomości na WhatsAppie? Jednak czy w ten sposób się nie zaniedbujemy? Czy nasze życie uległoby transformacji, gdybyśmy po prostu trzymali się zaleceń ekspertów i zwiększyli ilość pitej wody? Istnieje tylko jeden sposób, by się tego dowiedzieć. Postanowiłam przez tydzień pić 2,5 litra wody dziennie, by sprawdzić, czy zauważę jakąkolwiek różnicę w swoim samopoczuciu. Mogłoby się wydawać, że picie wody to łatwizna. Wystarczy przechylić szklankę, a potem znowu ją napełnić. Z pierwszym litrem w ciągu dnia nie mam problemu. Dopiero po drugim litrze robi się trudniej. Gdy się ruszam, z mojego brzucha dochodzą dźwięki przypominające potrząsanie butelką, nie mam też w ogóle ochoty na smakowite przekąski, ponieważ jestem zbyt pełna. Poza tym co 20–30 minut wstaję od biurka, by skorzystać z toalety.– Dobrze się czujesz?– pyta ktoś, gdy po raz kolejny maszeruję przez biuro.– Wszystko w porządku!– odpowiadam szorstko, ponieważ jedyne, na czym mogę się skoncentrować, to pokonanie drogi do łazienki. Nie ma czasu na pogaduszki. Picie wody to dla mnie teraz praca na pełen etat. Trwa to przez pierwsze trzy dni. To moment, w którym rzeczywiście zaczynam zauważać pewne korzyści. Od bardzo dawna około godziny 14 często doświadczałam spadku energii, który towarzyszył mi do wczesnego wieczora. Myślałam, że ma to związek z rytmem okołodobowym albo po prostu z moją konstrukcją, jednak podczas tego eksperymentu zauważam, że odczuwany przeze mnie normalnie spadek energii nie następuje. Tak naprawdę jestem dużo bardziej pobudzona i skoncentrowana przez cały dzień. Nie jakoś przesadnie, tak jak wtedy, gdy wypijędużo kofeiny. Chodzi raczej o to, że moje myśli są w stanie idealnie się uporządkować, nie męcząc mnie. Jestem bardziej produktywna i zdecydowanie mniej ospała. Picie 2,5 litra wody staje się też łatwiejsze. Prawdopodobnie nie wynika to tak bardzo z tego, że się do niego przyzwyczaiłam, a raczej z tego, że w kolejnych dniach idę kilka razy na siłownię, więc fizycznie potrzebuję więcej wody. Jako osoba wzrostuLady Gaginie potrzebuję pewnie pić tak dużo wody w dni, kiedy siedzę w klimatyzowanym biurze. Picie zbyt dużej ilości wody również może być niebezpieczne, prowadząc do stanu zwanegoprzewodnieniem. Warto więc trochę przystopować z przyjmowaniem przejrzystego płynu, jeśli czujesz sięodpowiednio nawodniona. Natomiast 2,5 litra było dla mnie odpowiednią ilością, gdy byłam bardziej aktywna. Gdy po tygodniu eksperymentu patrzę w lustro, jestem absolutnie przekonana, że moja twarz wygląda bardziej promiennie. Nie jakoś drastycznie – to nie„Substancja”.Chodzi po prostu o to, że wyglądam, jakbym miałagood face day. Inni tego nie zauważają, ale we własnych oczach wyglądam nieznacznie lepiej. Poza tym nadal odczuwam utrzymującą się na wyższym poziomie jasność umysłu i nie czuję się ospała. Od czasu, gdy zaczęłam pić 2,5 litra wody dziennie, czuję się zmęczona, dopiero gdy nadchodzi pora, o której kładę się do łóżka. Nawet przez kilka dni przed okresem, kiedy to zazwyczaj zamieniam się wmemiczną postać z podkrążonymi oczami, czuję się zupełnie dobrze. Wynik eksperymentu? Picie 2,5 litrów wody dziennie nie doprowadziło do kompletnej transformacji mojego życia, dzięki której postanowiłabym wyrzucić wszystkie kosmetyki do pielęgnacji skóry i zrezygnować z pracy na rzecz prowadzenia seminariów na temat picia wody. Jednak korzyści są na tyle zauważalne, że zamierzam nadal pić tę samą ilość jeszcze długo po zakończeniu tego eksperymentu. Ciągłe wstawanie, by skorzystać z toalety, jest trochę irytujące, ale to niewielka cena za poczucie, że jest się dobrze funkcjonującą maszyną. Artykuł ukazał się oryginalnie na Vogue.co.uk."
https://www.vogue.pl/a/najbardziej-wyczekiwane-filmy-na-platformie-netflix-2025-roku-oto-premiery-na-ktore-szczegolnie-czekamy,"Najbardziej wyczekiwane filmy Netflixa 2025 roku. Oto tytuły, na które szczególnie czekamy","Od zabawnej komedii w gwiazdorskiej obsadzie po wyczekiwaną kontynuację znanego serialu – spośródwszystkich zapowiedzi Netflixana 2025. Wśród nowości platformy znalazła się jedna z najbardziej wyczekiwanych komedii roku.„Znowu w akcji”opowie o duecie byłych agentów CIA (Cameron Diaz i Jamie Foxx), którzy zrezygnowali ze szpiegowskiego życia, żeby założyć rodzinę. Spokój bohaterów nie trwa jednak długo. Gdy ich tożsamość wychodzi na jaw, para musi wrócić do akcji. Pozycja obowiązkowa dla fanów pierwszych „Małych agentów”. Data premiery: 17 stycznia. Zanim w serwisie Netflix zadebiutujefinałowy, piąty sezon „Stranger Things”, Millie Bobby Brown zobaczymy w „The Electric State” (a być może także „Enoli Holmes 3”). Gwiazda wcieli się w Michelle, nastolatkę, która przemierza retrofuturystyczny świat w poszukiwaniu zaginionego brata. W pełnej przygód podróży towarzyszą jej nieudolny przemytnik Keats (Chris Pratt) i dowcipny robot Herman (Anthony Mackie). Za produkcję na podstawie powieści Simona Stålenhaga odpowiadają bracia Ross, twórcy takich filmów, jak „Avengers: Koniec gry” czy„Gray Man”. Data premiery: 14 marca. Benoit Blanc (Daniel Craig) powraca. Słynny detektyw żadnej sprawy się nie boi, dlatego tak chętnie podejmuje się nawet najbardziej beznadziejnych przypadków. W trzeciej odsłonie serii„Na noże”jego zdolności zostaną jednak wystawione na próbę przezGlenn Close,Cailee Spaeny,Andrew Scotta,Josha O’Connorai Kerry Washington. Miejmy nadzieję, że „Wake Up Dead Man” okaże się lepszy niż„Glass Onion: Film z serii »Na noże«”, któremu zabrakło wdzięku oryginału. Data premiery: 2025 rok Jedną znajbardziej wyczekiwanych premier przyszłego rokujest bez wątpienia nowa ekranizacja kultowej powieści Mary Shelley. W interpretacji Guillermo del Toro „Frankenstein” ma powrócić do swoich mrocznych korzeni, podobnie jak Robert Eggers zrobił to wcześniej z „Nosferatu”. W rolach głównych zobaczymy plejadę gwiazd z Oscarem Isaakiem,Jacobem Elordim, Mią Goth i Christopherem Waltzem na czele. Data premiery: 2025 rok „Ulica strachu”powraca. Popularna trylogia slasherów w reżyserii Leigh Janiak doczeka się spin-offu na podstawie innej bestsellerowej powieści R. L. Stine. W „Prom Queen” znów przeniesiemy się do pechowego liceum Shadyside, gdzie trwają przygotowania do balu maturalnego. Uczennica Lizzie McVay odkrywa, że ktoś zamierza zamordować wszystkie kandydatki do tytułu królowej imprezy. Bohaterka musi stanąć do nierównej walki z czasem, bo jej nazwisko również figuruje na liście. Data premiery: 2025 rok Wszystko wskazuje na to, że po kilku przekładanych premierach „Havoc” w końcu trafi na nasze ekrany. W nowej produkcji Netflixa zobaczymyToma Hardy'egow roli detektywa, który musi przeniknąć do mafijnego podziemia, by uratować syna miejscowego polityka. Przy okazji będzie jednak musiał rozwikłać mroczne sekrety najwyżej postawionych osób w mieście. Za reżyserię odpowiada Gareth Evans, twórca „Raid”, a w pozostałych rolach występują Forest Whitaker, Timothy Olyphant i Jessie Mei Li. Data premiery: 2025 rok Jeszcze jedna nowość platformy, na którą warto zaczekać. Trzy lata po wielkim finale serialu„Peaky Blinders” doczekało się filmowej kontynuacji. Zgodnie z zapowiedziami akcja produkcji przeniesie nas do czasów II wojny światowej. „Członkowie Peaky Blinders szykują się na prawdziwą wojnę”, zapowiedział scenarzysta Steven Knight. Za kamerą nowego filmu stanął Tom Harper związany z serialem od samych jej początków. W roli głównej ponownie zobaczymyCilliana Murphy'ego, a partnerować mu będą Rebecca Ferguson,Barry Keoghani Tim Roth. Data premiery: 2025 rok W 2025 roku na serwisie Netflix zadebiutuje także sequel do „The Old Guard”.Charlize Theronponownie wcieli się w Andy, nieśmiertelną wojowniczkę, która przewodzi tytułowej drużynie w walce o sprawiedliwość. Tym razem Old Guard będzie musiało stawić czoła swojemu największemu wrogowi, Cassiusowi Drakenowi, który wszedł w posiadanie broni zdolnej unicestwić wszystkich nieśmiertelnych. Razem z Theron do walki stanąUma Thurman, KiKi Layne i Chiwetel Ejiofor. Data premiery: 2025 rok Zanim Noah Baumbach zabierze się do pisania drugiej „Barbie”, na platformę Netflix trafi jego nowy film. „Jay Kelly” to słodko-gorzka opowieść o dorastaniu, w której najpewniej zobaczymy George’a Clooneya,Riley Keough, Adama Sandlera, Laurę Dern i Eve Hewson. Choć o produkcji na razie wiadomo niewiele, to ma być ona utrzymana w klimacie „Białego szumu”,„Historii małżeńskiej”i wcześniejszych filmów reżysera. Data premiery: 2025 rok Colin Farrellz przyjemnością zrzucił z siebiekostium Pingwina, żeby wcielić się w hazardzistę, który ukrywa się w Chinach przed światem, przeszłością i długami. W mieście Makau poznaje bratnią duszę, która może odmienić jego dotychczasowe życie. W nowym filmie Edwarda Bergera, reżyseraoscarowego pewniaka„Konklawe”, wystąpią również Tilda Swinton, Jasob Tobin i Fala Chen. Data premiery: 2025 rok Zobacz także:"
https://www.vogue.pl/a/lizbona-wyrasta-na-swiatowa-stolice-designu-jak-portugalskie-rzemioslo-odzyskalo-dawna-swietnosc,W portugalskim designie przenikają się szacunek dla tradycji i otwartość na eksperymenty,"Po stuleciach świetności, na początku XX wieku portugalski design stracił swój blask. Dzisiaj, dzięki rodzimym projektantom i twórczym nomadom z całego świata, ma szansę się odrodzić. W epoce wielkich odkryć geograficznych, dziś trafniej nazywanej erą podbojów kolonialnych,Portugalię nazywano „portão do oceano”, wrota oceanu.To stąd ku nieznanemu wyruszali żeglarze, kupcy i poszukiwacze przygód, zafascynowani białymi plamami na mapach kreślonych przez europejskich kartografów. Choć wielu z nich miało nigdy nie powrócić, ci, którym się to udało, przywozili ze sobą nieznane wcześniej gatunki roślin i zwierząt, drogocenne surowce, a także wspomnienia odległych krajobrazów, kolorów i kształtów. W portugalskiej sztuce od dawna pobrzmiewały inspiracje odległymi krainami. Zanim niewielki kraj wyrósł na potężne imperium, jego wyobraźnię kształtowali przybysze z całego znanego Europejczykom świata, w tym Iberowie, Fenicjanie, Kartagińczycy, Rzymianie, Arabowie, Germanie, Celtowie, a nawet wikingowie. Intensywna wymiana ludzi, dóbr i myśli przyczyniła się również do szybkiego rozwoju rzemiosła. Szczególne miejsce w portugalskiej kulturze po dziś dzień zajmują azulejos, dekoracyjne płytki ceramiczne pokryte błyszczącym szkliwem, układane w misterne mozaiki zdobiące ściany i posadzki domów, pałaców, kościołów. Malowane ręcznie, przybyły do rzymskiej prowincji Luzytanii – obejmującej obszarem dzisiejszą Portugalię i część Hiszpanii – z Bliskiego Wschodu i szybko stały się tutejszym symbolem statusu. Zamożni Portugalczycy prześcigali się w zamawianiu coraz wymyślniejszych przedstawień miejscowych legend, motywów biblijnych i krajobrazów z odległych kolonii. Popyt szybko przerósł możliwości eksportowe, dlatego od XV wieku w całym kraju zaczęły powstawać pracownie rzemieślnicze specjalizujące się w produkcji azulejos.Z czasem to ich wytwory stały się pożądanymi dekoracjami na światowych dworach – od Brazylii po Japonię. Płytki miały również praktyczne zastosowanie. Bliskość oceanu wiązała się z częstymi opadami, wysoką wilgotnością i porywistymi wiatrami. Azulejos nie tylko zdobiły miejscowe posiadłości, ale również chroniły je przed siłami natury. Splot formy i funkcji stał się podstawą portugalskiego designu. Podobnie jak mieszanka organicznych i geometrycznych kształtów czy wykorzystanie lokalnych materiałów, ku którym, po upadku kolonialnej hegemonii Portugalii, ponownie zwrócili się rzemieślnicy. Po stuleciach świetności, na początku XX wieku portugalski design stracił swój blask. Dyktatura Estado Novo i wojny światowe doprowadziły do ruiny dawne stolice rzemiosła, jak Porto czy Covilhã, które zyskały drugie życie dopiero na przełomie mileniów. Tradycyjne rzemiosło nie mogło konkurować z produkcją masową. Miejscowi projektanci stanęli przed trudnym wyborem – zostać i tworzyć na skalę lokalną czy wyjechać i zdobywać designerski świat w Mediolanie, Antwerpii albo Londynie. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/mlody-aktor-ignacy-liss-z-filmu-swiatloczula-to-nowy-amant-polskiego-kina-czy-jest-romantykiem,Ignacy Liss z filmu „Światłoczuła” romantyzm uważa za dar i przekleństwo,"Człowiek romantyczny jest bardziej wrażliwy na niektóre rzeczy, potrafi dostrzec piękno i chcieć się nim dzielić. Bycie romantycznym jest piękne, choć trochę utrudnia życie. Ale ta romantyczność filmowa, którą jesteśmy karmieni, może w najgorszym wypadku uniemożliwić stworzenie prawdziwego związku – mówi Ignacy Liss. Młody aktor, znany już ze„Znachora”, gra główną rolę w romantycznym filmie „Światłoczuła” Tadeusza Śliwy, który ma szansę stać się kinowym hitem 2025 roku. Jaki był dla ciebie ten mijający rok? Intensywny. Poprzedni rok poświęciłem pracy, ten także zmianom w życiu osobistym. Sylwestrowe podsumowania wypadną pomyślnie? Gdy miałem 20 lat, nie wierzyłem, że sześć lat później znajdę się w tym miejscu. Gdyby ktoś mi to powiedział, pewnie zaśmiałbym mu się w twarz. Wciąż myślę sobie: „Wow!”. Ale marzyłeś o kinie, karierze, głównych rolach? Zawsze wiedziałem, co chcę w życiu robić. Było dla mnie oczywiste, że zdaję do szkoły teatralnej. Nawet się nad tym nie zastanawiałem. A gdy się dostałem się, od razu poszedłem na casting. Nie brałem pod uwagę tego, że na pierwszym roku nie można grać. Wiedziałem, że muszę to zrobić. Podpowiadała ci to intuicja? Czułem się tak, jakby ktoś mnie prowadził za rękę. Można to nazwać intuicją, powołaniem. Zastanawiam się, skąd miałem w sobie tyle mądrości, żeby podejmować takie ryzyko. Słuchanie wewnętrznego głosu się opłaciło? Tak, od kilku lat regularnie gram główne role. Ale to nie znaczy, że pracuję cały czas. Zdarzają się miesiące przerwy, gdy zastanawiam się, co będzie dalej. Wszyscy mówią wtedy, żeby zachować spokój, bo zawsze coś w końcu przyjdzie. I to się sprawdza, choć nie zawsze pojawia się to, co sobie akurat wymyślisz. Przyzwyczajam się do tego, że nie wszystko działa według planu. Słuchasz rad starszych kolegów? Tak i nie. Młodzi ludzie, których kariera szybko się rozwinęła, mają w sobie mnóstwo energii. Czują, że skoro coś wypaliło, to zaraz pojawią się kolejne projekty. Starsi koledzy mówią wtedy: „Zatrzymaj się na chwilę, skup na tym, co tu i teraz”. To właściwe podejście. Z drugiej strony, niektórzy z nich straszą, że za kilka lat może być trudniej, propozycji będzie mniej, będę się czuł gorzej. Oni sami przestają otwierać się na nowe. Wydają mi się w tym trochę zgorzkniali. Ty czujesz, że czeka cię coś więcej? Nie wiem. Ale może jak będę miał 30 lat, pojadę za granicę i nakręcę oscarowy film w Stanach. Chciałbym to zrobić. Może się uda. Te marzenia chronią cię przed frustracją. Tak, ale takie podejście nie oznacza, że idę po trupach do celu. Takich ludzi też zdarza mi się spotykać. Wydaje im się, że są stworzeni do rzeczy wielkich. Ta mania wielkości powoduje brak szacunku dla innych, egoizm, chęć osiągania sukcesu czyimś kosztem. To się potem odbija też na nich samych. Łatwo odlecieć, gdy jest się na fali. Wygląda na to, że tobie to nie grozi. Czuję, że nadchodzi moment zmiany. Zaczynam inaczej wybierać role. Podejmuję trudne decyzje, a jeszcze kilka takich przede mną. Mógłbym pozostać w pewnej wygodnej niszy – wtedy zgadzałby się hajs, zgadzałyby się kredyty na Instagramie, ale pragnę czegoś więcej. Obserwuję kolegów starszych o kilka lat, którzy zaczynali niemal równocześnie ze mną, a mają więcej obserwatorów na Instagramie, zdobyli większą popularność. Mam na koncie sporo ról, ale nie czuję się popularny. Trudno dziś aktorom zdobyć prawdziwą rozpoznawalność bez skupienia na profilach w mediach społecznościowych? Nie ma ucieczki od decyzji, czy chcesz być celebrytą. Czasem mi się wydaje, że nie przejdziesz do następnego etapu bez tego aspektu. Producenci wybierając aktora, porównują talent, osiągnięcia, ale też obecność w sieci. A ja nie potrafię i nie chcę poświęcać temu za dużo czasu. Chronię moją prywatność. I tak naprawdę podoba mi się pozycja aktora znanego z pracy, a nie z Instagrama. Teraz także promocja filmu bywa często podporządkowana kampaniom w mediach społecznościowych. Formatuje się filmy pod oczekiwania speców od marketingu. Tak, wszystko musi się zgadzać w słupkach. Jako aktor mam poczucie, że tracę kontrolę nad filmem po zakończeniu zdjęć. Montaż, postprodukcja, promocja mogą zmienić jego wydźwięk. Trudno mi się pogodzić z tym, że projekt, w który się angażuję, nie zawsze wychodzi tak, jakbym chciał, albo nie zostaje odebrany tak, jakbym chciał. Wierzyłem i wierzę w film „Idź pod prąd”, z którym pojechaliśmy w tym roku nafestiwal do Gdyni. Nakręcony z młodzieńczą energią, punkowy – lubię go, ale wiele rzeczy można by w nim poprawić. By zyskać tę kontrolę, musisz stanąć po drugiej stronie kamery? Wiem, jak dużo muszę się jeszcze nauczyć po tej stronie kamery, ćwiczyć warsztat, by potem ewentualnie zająć się tworzeniem. Moją pasją jest kino, więc chciałbym mieć wpływ na ostateczny kształt filmu. Kręcić filmy dla kinomanów, niekoniecznie superpopularne, zarabiające miliony, ale eksperymentalne, niezależne, trafiające do ludzi, którzy naprawdę chcą o kinie rozmawiać. Tacy ludzie istnieją – w samym środowisku filmowym, ale nie tylko. Ludzie, którzy przesiadują w Kinie Muranów czy Amondo. W tej niszy drzemie siła. Taki jest np. niedoceniany, a dla mnie absolutnie niezwykły film„Piosenki o miłości” z Tomaszem Włosokiem. Takich filmów mi w Polsce brakuje. Wzruszyłem się na nim. O czym opowiada „Światłoczuła”? „Światłoczuła” to oryginalny film „małych środków” o tym, jak bardzo chcemy być sobą. Młodość została tu przedstawiona nieschematycznie. Bohater nie nosi air maxów czy bojówek. Dzisiaj liczy się autentyczność. Nic dziwnego, że„Euforia”zrobiła furorę. Kino powinno wyznaczać trendy, a nie za nimi gonić. Gdy oglądam „Baby Driver”, pragnę jeździć czerwonym subaru. Twórcy nie sprawdzili wcześniej, o jakim samochodzie marzą dwudziestolatkowie, tylko wykreowali te pragnienia. „Światłoczuła” pokazuje też Warszawę od innej strony. Mieszkam tu pół życia, a wiele lokacji mnie zaskoczyło. Warszawa to nie tylko Plan B, Bar Studio i Klub Niebo, gdzie kręci się wszystkie sceny imprez. Jasne, czasem idzie się na schodki nad Wisłą, ale to nie jest jedyne miejsce, gdzie ludzie spędzają czas. Mi Warszawa kojarzy się z innymi miejscami, np. barami typu speakeasy. Tadzikowi [Śliwie – reżyserowi – przyp. red.] udało się pokazać trochę tego fajnego warszawskiego życia, któremu nie tak daleko do berlińskiego klimatu. Film pokazuje też drugą Warszawę – tę mniej uprzywilejowaną. Agata, dziewczyna, w której zakochuje się twój bohater, opiekuje się młodzieżą w ośrodku wychowawczym. Wiele osób zapomina, że taka Warszawa też istnieje. To miasto to nie tylko hipsteriada. Nie każdy jest fotografem modowym, operatorem albo reżyserem. Film pokazuje rozwarstwienie społeczne. Nasz kraj jest dosyć jednorodny etnicznie – to się zmienia dopiero od niedawna. Ale o różnicach klasowych nie można zapominać. Film na nie uwrażliwia. A mój bohater uświadamia sobie, jak bardzo jest uprzywilejowany. I to podwójnie – nie tylko finansowo, lecz także ze względu na to, że wykonuje zawód artystyczny, który kocha. Tak, i ja to czuję także w moim życiu. Płacę rachunki z pieniędzy, które zarobię, robiąc to, co kocham. Łatwo jest się do tego przyzwyczaić i zacząć narzekać, ale staram się tym cieszyć. Przygotowując się do roli fotografa, zacząłeś inaczej patrzeć na świat, inaczej go w głowie „kadrować”? Zawsze lubiłem robić zdjęcia. Bez zdjęć nie byłoby filmu. Co prawda to ruchomy obraz, ale dalej zamknięty w konkretnym kadrze. Gdy próbowałem zrozumieć, dlaczego mój bohater robi zdjęcia, myślałem, jak ciężko nam czasem coś opowiedzieć. Gdy chcemy, by ktoś poczuł to, co my, puszczamy mu piosenkę albo pokazujemy ulubiony film. W „Światłoczułej” taką rolę odgrywa zdjęcie. Fotografie wyrażają uczucia Roberta w sposób najprostszy i najbardziej intymny zarazem. Nie potrafiłby inaczej powiedzieć Agacie: „kocham”. Czy ludzie z twojego pokolenia mają problem z wyrażaniem uczuć? To nie jest tylko kwestia pokoleniowa. Nad tym po prostu trzeba pracować. Mnie się wydawało, że doskonale sobie radzę z wyrażaniem uczuć. Dopiero niedawno zobaczyłem, jak wiele emocji w sobie tłumię. Wykonuję pracę, by nieustannie pozostać ze sobą w kontakcie. Gdy brakuje mi słów, szukam wentylu bezpieczeństwa, sposobów ujścia, ekspresji poprzez sztukę. Ona chyba po to istnieje, prawda? Jest niezbędną częścią naszego życia? Wiadomo, że potrzebujemy lekarzy, prawników, chemików, ale czy potrzebujemy aktorów? Czy świat mógłby przetrwać bez aktorów? Pewnie tak. Ale chyba my, aktorzy, pomagamy ludziom, którzy nie są ze sobą dobrze skomunikowani. Gdy nie potrafisz wyrazić swoich uczuć, stajesz się nieszczęśliwy. My jesteśmy po to, żeby przeżywać niektóre rzeczy dla tych ludzi i za tych ludzi. Żeby oni mogli zrozumieć siebie, niekoniecznie poprzez traumatyczne przeżycia, tylko po prostu poprzez film. „Światłoczuła” pokazuje także drugą stronę sztuki – tę biznesową. Tak. Reżyser wywodzi się ze świata reklamy. W filmie pokazał to bezkompromisowe podejście do towaru. Na planie też zdarzało mu się posługiwać „rynkowymi” kategoriami. Dzięki temu zrozumiałem, jak działa mój bohater. Był pozamykany w sobie, nie wychodził ze swojej strefy komfortu, działał według schematu. Dzień dobry, robisz zlecenie, dostajesz kasę, nara. Nikt nie pytał o to, jak się czuje. A gdy ktoś pytał, to nie czekał na odpowiedź. W środowisku filmowym dominują chyba jednak inne relacje? Między aktorami to działa inaczej, tak. Potrafimy ze sobą rozmawiać. Co nie zmienia tego, że kino to też brutalna branża, która nie pozostawia złudzeń. Jesteś za gruby, to jesteś za gruby. Jesteś za chudy, to jesteś za chudy. Nie dostaniesz roli. Wciąż szufladkuje się aktorów – amant, aktor charakterystyczny, bohater kina akcji? Nawet najwybitniejszym aktorom trudno wyjść z tych ram. Chciałbym dostawać różnorodne role, ale widzę już, że reżyserzy najchętniej obsadzają mnie w filmach o miłości. W„Znachorze”i „Marcu ‘68” miłość napędzała akcję. W „Światłoczułej” miłość pozostaje na pierwszym planie, ale film zwraca też uwagę na przemianę mojego bohatera. To historia zamkniętego w sobie gościa, z pewnością mierzącego się z depresją, który zaczyna się otwierać. Stara się radzić sobie z tym smutkiem. To ważne, że coraz bardziej otwarcie rozmawiamy o zmaganiach ze zdrowiem psychicznym? Tak, zdecydowanie. Nie boimy się już powiedzieć do kumpla „stary, jest mi smutno”. A uważasz się za osobę romantyczną? Tak. Dla mnie bycie romantycznym oznacza umiejętność otwierania się, bez względu na ryzyko, że dostaniemy po dupie. Człowiek romantyczny jest bardziej wrażliwy na niektóre rzeczy, potrafi dostrzec piękno i chcieć się nim dzielić. Bycie romantycznym jest piękne, ale trochę utrudnia życie. Ale ta romantyczność filmowa, którą jesteśmy karmieni, może w najgorszym wypadku uniemożliwić stworzenie prawdziwego związku. Trzeba więc ostatecznie uwolnić się od mitu romantycznego? Trzeba na niego uważać. W życiu nie chodzi tylko o to, żeby się w kółko zakochiwać. Miłość jest też stabilizacją, bezpieczeństwem, równowagą? I odpowiedzialnością. A romantyczność w tym przeszkadza. Romantyczne jest to, że oddaję za ciebie życie, a nie to, że znowu wyniosę śmieci. Romantyczne jest to, że mam 5 tys. na koncie i za 4,5 wylecę z tobą na wakacje, a nie to, że trzeba opłacić czynsz.  Potrzebujemy więcej filmów o tej codziennej stronie miłości? Film kończy się wtedy, gdy pokłócona para się godzi. Uff, są razem, koniec. Ale ja mam wiele pytań do tych reżyserów, którzy spaprali mi życie. „Przepraszam, a co się z nimi dalej stało?”. Jak oni wytrzymywali za sobą przez kolejne 25 lat? Bo ja opanowałem tę sztukę kłócenia i godzenia się, ale wciąż nie wiem, co dalej. Gdy zdobędę umiejętności, zajmę się tym tematem. Zburzę ten mit."
https://www.vogue.pl/a/warkocz-to-idealna-fryzura-pod-czapke-zima-2025-wedlug-katie-holmes,Najlepsza fryzura pod czapkę? Wzorem Katie Holmes zimą 2025 nosimy modny warkocz na boku,"Puszące się po zdjęciu czapki włosy to nasza zimowa zmora. Mamy jednak na to sposób: stosowna pielęgnacji i odpowiednia fryzura. Bierzemy wzór zKatie Holmesi stawiamy na modny zimą 2025 warkocz na boku, czyli treny side braid. Efekt „włosów spod czapki” zna chyba każda z nas. Stylizacja włosów zimą zdaje się mijać z celem, skoro i tak wszystko pójdzie na marne zaraz po założeniunakrycia głowy. Kosmyki pod nim się puszą lub elektryzują w kontakcie z syntetycznymi materiałami, z których wykonane są zimowe kurtki. Czy jest sposób, by okiełznać niesforne kosmyki? Zimowa pielęgnacja włosów, spray przeciw puszeniu i najlepsza sezonowa fryzura, czyli warkocz. Zimą 2025 nosimy modny cienki warkoczyk na boku, który lansuje aktorkaKatie Holmes. Koniec z wymówkami, że nie możemy nosić czapki zimą ze względu na fryzurę. Zimą włosy narażone są nie tylko na niskie, nieprzyjazne temperatury, lecz także na mechaniczne uszkodzenia, puszenie i elektryzowanie się. Pierwszym krokiem do tego, by choć trochę temu zapobiec, jest pielęgnacja. Kluczowe jest nie tylko odżywienie kosmyków, lecz także przywrócenie im wilgoci, aby były lśniące i gładkie. Po każdym myciu warto zastosować regenerującą odżywkę, np. z proteinami keratyny, a raz w tygodniu nałożyć na włosy maskę. Warto też pamiętać o olejku na puszące się zwykle najbardziej końcówki. Nawet czapka z najlepszej wełny, np.kaszmiru, nie ochroni nas zupełnie przed puszeniem i elektryzowaniem się włosów. Zimą lepiej więc zrezygnować z misternego układania fal czy prostowania. Najlepszą fryzurą na ten okres jest warkocz, który trzyma włosy w ryzach i zarazem chroni je przed mechanicznymi uszkodzeniami. W dodatku jest to bardzo uniwersalna i klasyczna fryzura, która pasuje do niemal każdej sytuacji. Zimą 2025 zakochałyśmy się w cieniutkim, ciasno splecionym warkoczu na boku (teeny side braid). Ten modny warkocz lansuje aktorka Katie Holmes, która niemal codziennie dzielnie przemierzaulice Nowego Jorkuw drodze do teatru. Ostatnio została sfotografowana w klasycznej czarnej kaszmirowej czapce, spod której wystawał z jednej strony właśnie mikrowarkocz. Górę fryzury aktorka puściła luźno, wypuszczając po stronie zaplecionych włosów falujący kosmyk grzywki. Taka stylizacja świetnie uzupełniła jej miejski strój – zimowąwełnianą marynarkęz biżuteryjnym złotym paskiem w talii w stylu glamour,baggy jeansi czarne botki. Według nas modny warkocz z boku pomoże w walce z efektem „włosów spod czapki” zimą, jak i sprawdzi się do modnych płaszczy, marynarek i sukienek wiosną 2025. Bardzo ważnym krokiem, który da nam pewność, że po zdjęciu czapki nasza fryzura nadal będzie wyglądać świetnie, jest spray zapobiegający puszeniu. Oto nasi ulubieńcy w tej kategorii. Moroccanoil Protect & Prevent Sprayto idealny produkt dla osób z farbowanymi włosami. Wzbogacony drogocenny olejem arganowym, pomaga zatrzymać wilgoć we włosach. Zawiera również heliogenol pochodzący z nasion słonecznika, aby zapobiec utlenianiu lub wypłukiwaniu koloru. Kérastase Discipline Fluidissime Anti-Frizzto wygładzający spray, który nie tylko zapobiega puszeniu się włosów, lecz także zapewnia termoochronę. Jest więc świetny do stosowania przed stylizacją fryzury. Jego luksusowa formuła bazuje na oleju rycynowym, glicerynie i hydrolizowanym białku pszenicy. Alterna Caviar Anti-Aging Smoothing Anti-Frizzto z kolei pzeciwstarzeniowy, redukujący puszenie suchy olejek w postaci mgiełki do wszystkich rodzajów włosów. Produkt zawiera kompleks Climate Shield – zastrzeżoną technologię, która kontroluje poziom wilgoci, jaką włosy przyjmują z otaczającego środowiska, aby pomóc zachować im gładkość, miękkość i niwelować puszenie przez jak najdłuższy czas. W olejku znajdziemy mieszankę kamelii, awokado i olejku abisyńskiego. Neboa Glossy Hairto wygładzający spray do włosów, który w mgnieniu oka wygładza i nabłyszcza włosy na całej ich długości, dając pożądany efekt tafli. Wyciąg z czerwonych alg kondycjonuje, zmiękcza i wygładza włosy. Aminokwasy odbudowują je i wzmacniają, dodając im blasku. "
https://www.vogue.pl/a/angielska-aktorka-keira-knightley-i-muzyk-james-righton-od-kilkunastu-lat-tworza-szczesliwy-zwiazek-i-rodzine,Keira Knightley najlepiej czuje się w domu z ukochanym Jamesem Rightonem i córkami,"Keira Knightley i James Righton pobrali się w 2013 roku. Wspólnie wychowują dwie córki. Rodzicielstwo uważają za ważniejsze od kariery. Kiedy się poznali? Co ich łączy? Jak wygląda ich codzienne życie? ChoćKeira Knightleynie szukała miłości, jej menedżer wiedział, że czeka ją przełom. –Powiedział mi: „Śniło mi się, że w tym tygodniu spotkasz swojego przyszłego męża”. „Super”, pomyślałam. A że dostałam wtedy mnóstwo zaproszeń na rozmaite eventy, to postanowiłam pójść na każdy i się przekonać –wspominała gwiazda w podcaście iHeart. Jamesa Rightona, klawiszowca brytyjskiego zespołu The Klaxons, spotkała w niedzielę. Przedstawił się aktorce słowami: –Cześć, będę twoim mężem. I dokładnie tak się stało. Wcześniej Knightley była w kilku poważnych związkach.W latach 2003-2005 spotykała się z Jamiem Dornanem, czyli pamiętnym Christianem Greyem, a tuż przed spotkaniem z muzykiem zakończyła trwającą pięć lat relację z aktorem Rupertem Friendem. Miała ledwie 26 lat, na koncie takie filmy, jak „Piraci z Karaibów”,„To właśnie miłość”, „Duma i uprzedzenie” czy „Pokuta”  oraz nominację do Oscara, co zapewniło jej pozycję niekwestionowanej gwiazdy Hollywood. Po kilku intensywnych latach w Los Angeles Knightley wróciła odpocząć do rodzinnego Londynu. Została jednak zdecydowanie dłużej, niż planowała. A wszystko przez miłość. –Byłam akurat na eleganckim przyjęciu, gdzie oglądaliśmy rozdanie Oscarów– opowiadała aktorka. –Nie chciałam iść, trochę się do tego zmusiłam. W końcu miałam spotkać przyszłego męża, prawda? Już po chwili wiedziałam, że na tej nudnej imprezie na pewno go nie ma. Wtedy zadzwonił mój totalnie pijany kolega, Tim Phillips, i zaczął wrzeszczeć do słuchawki. Zapowiedział, że zaraz wpadnie po mnie z kolegami. Byłam przerażona, bo nie był to raczej event dla Tima i jego ekipy– śmiała się Knightley. Ostatecznie się spotkali, a Keira poznała Jamesa. –I tu chciałabym wyjaśnić, że przedstawił nas sobie właśnie Tim, a nieAlexa Chung– żartowała aktorka. –Bo często czytamy w mediach, że poznaliśmy się dzięki Alexie. Choć od 2007 roku The Klaxons utrzymywali się na szczycie, Knightley nie miała pojęcia, kim jest Righton. Od razu wydał jej się za to zabawny, przystojny i uroczy. –James rozświetla swoją osobowością każdy pokój, do jakiego wchodzi– wyznała kiedyś. –Jest całkowitym przeciwieństwem mnie, introwertyczki, która zwykle siedzi sama gdzieś z boku. Jest też o wiele milszy niż ja.A jednak, mimo tych różnic, natychmiast między nimi kliknęło. Przegadali cały wieczór i umówili się na kolejne wspólne wyjście. A potem kolejne i kolejne. –Zanim się pobraliśmy, nasze randki składały się niemal wyłącznie z jedzenia i picia– śmiała się aktorka w podcaście. –A potem, gdy zaszłam w ciążę, zostało tylko jedzenie.W kwestiach kulinarnych sporo ich zresztą różni. –Któregoś dnia James spojrzał na mnie ze śmiertelnie poważną miną i powiedział: „Wiesz, jeśli chcesz, to możesz trzymać swój majonez w lodówce”. Wtedy zrozumiałam, że nasz związek wszedł w kolejny etap –śmiała się Knightley. Keira nie marzyła jednak o ślubie. –Moi rodzice byli hippisami. Pobrali się tylko po to, by wziąć kredyt. Dorastałam więc w przekonaniu, że nie ma najmniejszego sensu brać ślubu– wspominała. W maju 2012 roku agentka Keiry Knightley, Sara Keene, przekazała mediom oficjalny komunikat: „Potwierdzam, że moja klientka i James Righton zamierzają się pobrać. Właśnie się zaręczyli”. Wkrótce potem w tabloidach pojawiły się pierwsze zdjęcia aktorki z imponującym diamentem na palcu. Keira Knightley poślubiła Jamesa Rightona rok później podczas kameralnej ceremonii na południu Francji. Parze młodej towarzyszyło tylko 11 najbliższych.Gwiazda powiedziała tak w jasnoróżowej tiulowej sukience mini od Chanel, w której wystąpi również kilka miesięcy później na gali charytatywnej w Londynie. W dniu ślubu zarzuciła zaś na nią biały żakiet od Karla Lagerfelda, a włosy ozdobiła subtelnym wianuszkiem z drobnych kwiatów. Tę ultradziewczęcą stylizację zwieńczyły kremowe baleriny i czarne okulary. Nieco później Knightley i Righton wyprawili drugie wesele, tym razem dla wszystkich znajomych. Na tę okazję aktorka wybrała suknię marki Valentino z kwiatowymi aplikacjami, podobno wartą ponad 250 tys. zł. Wkrótce potem para wybrała się na Korsykę. Tam spędzili miesiąc miodowy, kąpiąc się w morzu, odwiedzając lokalne restauracje i spacerując po plaży, trzymając się za ręce. Paparazzi udało się zrobić im kilka niezwykłych zdjęć z tego romantycznego wypadu. W 2013 roku Keira Knightley wystąpiła u boku Marka Ruffalo w komedii romantycznej „Zacznijmy od nowa”. Wcieliła się w Grettę, aspirującą piosenkarkę i autorkę tekstów. W wielu scenach filmu śpiewała, a także grała na gitarze. Prywatnych lekcji udzielał jej oczywiście mąż. –Szło mi naprawdę bardzo opornie. Zupełnie nie łapałam, o co chodzi, więc James się stresował. Ostatecznie dałam radę zagrać wymagane akordy, ale nie zamierzam kontynuować nauki. Po skończeniu zdjęć moje palce były obolałe i w opłakanym stanie. Postanowiliśmy więc, że jedynym muzykiem w naszym domu będzie mój mąż– wspominała. Pod koniec 2014 roku magazyn „People” poinformował, że 29-letnia wówczas Keira Knightley jest w ciąży. Dwa miesiące później gwiazda zaprezentowała ciążowy brzuszek na czerwonym dywanie podczas gali wręczenia Oscarów w Los Angeles. Miała na sobie tiulową suknię Valentino z ozdobnymi haftami, która delikatnie podkreślała jej ciążowe kształty. Pierwsza córka pary, Edie Knightley Righton, przyszła na świat 26 maja 2015 roku. W rozmowie z „Elle” aktorka wyznała: –Miłość do dziecka jest niesamowita. To organiczne, pierwotne uczucie, które wprost obezwładnia. Nigdy wcześniej czegoś podobnego nie doświadczyłam.Gwiazda dodała także, że wciąż nie może uwierzyć, jak daje radę ciągle nie spać, a zarazem funkcjonować. –To bardzo trudne. Nie wiem, jak to się dzieje. Nigdy nie myślałam, że zdołam tak długo pociągnąć bez odpowiedniej ilości snu. A jednak! Knightley zdecydowała się na drugie dziecko. Cztery lata po narodzinach Edie na świat przyszła jej siostra Delilah. –Nie rozstaję się z laktatorem– opowiadała aktorka wkrótce po narodzinach młodszej córki na łamach „The Telegraph”. –Gdy jadę na plan, zostawiam ją na mniej więcej sześć godzin. Wcześniej odciągam trzy butelki pokarmu. Jeśli tego nie zrobię, piersi mi eksplodują. Najsłynniejsze magazyny proponowały Knightley zawrotne sumy za sesję okładkową z rodziną. Gwiazda konsekwentnie odmawiała, tłumacząc, że to nie w jej stylu. Rzeczywiście, mąż rzadko towarzyszy jej na wielkich wyjściach, dzieci – nigdy. Ostatni raz Keira i James oficjalnie pozowali razem na czerwonym dywanie w 2017 roku. Aktorka unika wielkich gal i zagranicznych podróży, rezygnuje też z pracy daleko od domu. –Chciałam mieć dzieci, a teraz chcę je wychowywać. To znaczy, że muszę być obecna. Świadomie odpuściłam wiele projektów zawodowych, mam teraz inne priorytety. Poza tym nawet bym nie chciała, bo pragnę być z rodziną– powiedziała. Dlatego wybiera głównie europejskie produkcje, ostatnio na przykład  netflixowe„Black Doves”. W nowym brytyjskim serialu szpiegowskim Knightley gra główną rolę, a na ekranie partneruje jej Ben Whishaw. Gdy gwiazda pracowała na planie, dziećmi i domem zajmował się Righton.– Zaangażował się na sto procent– mówiła w październiku 2024 roku na łamach „Vanity Fair”. –Cała odpowiedzialność za rodzinę spoczywała wtedy na nim, ale poradził sobie świetnie. Tak się szczęśliwie składa, że mój mąż tworzy muzykę na potrzeby produkcji filmowych i telewizyjnych, a jego studio mieści się w naszym domu. To oczywiście wiele ułatwia, zwłaszcza pod względem logistyki. „Black Doves” to jedyna produkcja z 2024 roku, w jakiej możemy oglądać aktorkę. Bo czas pogoni za karierą dobiegająca czterdziestki Keira Knightley ma już za sobą. Jej gwiazdorski status jest ugruntowany, a Oscar może przecież jeszcze trochę poczekać. Teraz Brytyjka stawia na rodzinę. –Kocham być z moimi dziećmi –wyznała w „Vanity Fair”. –Są przytulasy, gilgotki, a przy tym dużo chichotania. Naprawdę świetnie się razem bawimy.Podobne podejście do kariery ma James Righton. W rozmowie z „The Rolling Stone” powiedział, że choć wciąż kocha chłopaków z zespołu, to nie wyobraża sobie powrotu do rockandrollowego życia. –Trasa koncertowa nie mieści mi się teraz w głowie– wyznał. –Moje dzieci chodzą do szkoły, myśl o zostawieniu ich na kilka miesięcy totalnie mnie przeraża. Gdy w jednym z wywiadów zapytano Keirę Knightley, czy planuje trzecie dziecko, odparła jasno: –Nie ma opcji.Ale zaraz potem wybuchła głośnym śmiechem. Bo nie wiadomo, co przyniesie los – w końcu aktorka nie planowała nawet wychodzić za mąż. W marcu 2023 roku, zagadnięta przez Drew Barrymore o zbliżającą się 10. rocznicę ślubu, odrzekła: –To istny cud, że tyle wytrzymaliśmy! Urodziło nam się dwoje dzieci i wciąż jesteśmy razem– śmiała się gwiazda. W rozmowie z „The Time” zdradziła zaś, że choć kłócą się z Jamesem potwornie, to w ich związku jest przede wszystkim dużo śmiechu. A że poczucie humoru to cecha, którą oboje niezwykle cenią, można wróżyć im jeszcze wiele wspólnych lat."
https://www.vogue.pl/a/wystawa-agaty-slowak-w-los-angeles-to-najnowszy-dowod-na-globalne-kariery-artystow-z-polski,Jak Polacy weszli na scenę globalnego artworldu i co z tego wynikło,"Do 21 grudnia w galerii Blum w Los Angeles trwa solowa wystawa Agaty Słowak „Sztuką diabła tłuką”. Młoda malarka (rocznik 1994) jest bohaterkąjednej z najszybszych międzynarodowych karierzrobionych w ostatnich latach przez osoby artystyczne z Polski. Wystawa w Blum jest miarą tego sukcesu. Mowa o galerii, która oprócz LA ma oddziały w Tokio i Nowym Jorku, reprezentuje prawie 60 artystów z 17 krajów świata i przy organizacji swoich wystaw współpracuje z kuratorskimi gwiazdami. PrzypadekSłowakjest spektakularny, a zarazem rzuca światło na ścieżki, którymi młode pokolenie polskich artystów i artystek wchodzi dziś na światowe sceny sztuki. W roku 2000 malarz Rafał Bujnowski znalazł się w Londynie jako gość akademii Central Saint Martins. Zorganizował wówczas wystawę, którą zatytułował „Cheap Art from Poland”. Nie odbywała się ona w sali ekspozycyjnej, lecz na świeżym powietrzu, przed Tate Gallery – i miała formę ulicznego straganu. Artysta oferował na nim obrazy przedstawiające cegły, deski oraz kasety VHS. Tytuł – będący zarazem sloganem reklamowym – wypisał na kawałku kartonu. Bujnowski był w tym czasie członkiem słynnejGrupy Ładnie, którą w latach 90. utworzył z kolegami z uczelni Wilhelmem Sasnalem i Marcinem Maciejowskim oraz z artystą Markiem Firkiem i krakowskim oryginałem Józefem Tomczykiem „Kurosawą”. O trzech pierwszych, młodych malarzach w Polsce zaczynało już być głośno, niemniej zainteresowanie instytucji i krytyki nie przekładało się póki co na sukcesy rynkowe – prace młodych gwiazd sceny artystycznej można było wówczas kupić za równowartość kilkuset dolarów. Krajowy rynek nie tyle raczkował, ile znajdował się w fazie prenatalnej – i młoda polska sztuka naprawdę była bardzo tania. W globalnej perspektywie miała też charakter peryferyjny. To właśnie tę kondycję lokalnej sceny Bujnowski – w charakterystyczny dla siebie ironiczny sposób – komentował w swojej londyńskiej akcji. Miejsce młodego polskiego artysty około roku 2000 nie znajdowało się w Tate, lecz raczej na chodniku przed siedzibą tej prestiżowej instytucji, gdzie przybysz z Europy Wschodniej oferował swoje dzieła za małe pieniądze niczym gastarbeiter, który w bogatych krajach jest zawsze gotowy pracować więcej i taniej niż zamożni tubylcy. Już wkrótce miało się to zmienić. W pierwszej dekadzie XXI wieku przez świat sztuki przetoczyła się moda na sztukę z krajów, które przed 1989 rokiem znajdowały się za żelazną kurtyną. Na tej fali na międzynarodowe wody wypłynęła twórczość RumunówCipriana Mureşanai Adriana Ghenie, Czecha Krištofa Kintery, czy,last but not least, Wilhelma Sasnala. Błyskawiczna kariera tego ostatniego stała się lokomotywą zainteresowania nową sztuką z Polski. Nie była już ona tania; Sasnal bił aukcyjne rekordy, a międzynarodowi kolekcjonerzy bili się o jego prace.Monika Sosnowska,Artur Żmijewski, Paweł Althamerto tylko kilka nazwisk, które w tamtym czasie przebiły się do międzynarodowej pierwszej ligi, dołączając w tej ekskluzywnej klasie artystycznych rozgrywek do takich sław jak Mirosław Bałka, Roman Opałka czyMagdalena Abakanowicz, a więc postaci, które międzynarodową pozycję zdołały sobie wypracować już wcześniej. Żadna moda nie trwa jednak wiecznie; Polska i inne kraje postkomunistyczne były „odkrywane” przez globalny artworld, kiedy wchodziliśmy do Unii, ale efekt nowości z czasem minął. Po wybuchu arabskiej wiosny świat sztuki zafascynował się Bliskim Wschodem i Północną Afryką, potem jego zainteresowanie przesuwało się jeszcze dalej na Globalne Południe. Ostatnie Biennale w Wenecji, kuratorowane przezBrazylijczyka Adriana Pedrosę, było zdominowane przez artystów spoza Europy, przede wszystkim z Ameryki Południowej i Środkowej. Ostatnie Documenta w Kassel, przygotowane przez indonezyjskikolektyw Ruangrupa, skupione było z kolei na Azji. Wystąpienie ruchu Black Lives Matter zwróciło uwagę artworldu na twórczość Afroamerykanów; jeszcze żywsze zainteresowanie już od dekady budzi sztuka z subsaharyjskiej Afryki. W obliczu procesów dekolonizacji artystycznej wyobraźni i nowego podziału świata na Globalną Północ i Globalne Południe, który zastąpił dawną oś wschód–zachód, Polska wraz z całą Europą Środkową znalazła się w swego rodzaju szarej strefie. Nie padliśmy ofiarą kolonializmu ani nie byliśmy jego sprawcami, nie jesteśmy też w ostatnich dekadach sceną wydarzeń na tyle dramatycznych, by przyciągnąć międzynarodową uwagę. Polska stała się po prostu zwyczajnym krajem. Czy artystom ze „zwyczajnego” kraju, który znajduje się na peryferiach artworldu, trudniej jest przebijać się do jego globalnego centrum? Tak i nie. Tematyką wielkich międzynarodowych imprez rządzą sezonowe mody i rytm wydarzeń geopolitycznych, a te nie kierują dziś uwagi na Europę Środkową. Z kolei wpływowe muzea nadrabiają zaległości z dekad, w których sztuka współczesna była domyślnie dziełem białego mężczyzny z Europy lub Stanów Zjednoczonych – i te postkolonialne rewizje również nie sprzyjają instytucjonalnej obecności przedstawicieli naszej sceny. Artystki i artystów z Polski znacznie częściej niż dwie dekady temu spotkać można za to na targach wBazylei czy Miami. W zeszłym roku ekscytowaliśmy się torebką, którąEwa Juszkiewicz zaprojektowała dla marki Louis Vuitton. Kosztowna błahostka? Nie do końca, bo mowa o firmie, która jest nie tylko producentem dóbr luksusowych, lecz także poważnym graczem na rynku kolekcjonowania i pokazywania sztuki, organizacją, która posiada własne instytucje wystawiennicze. Dwie dekady temu mieliśmy tak zwany efekt Sasnala, teraz mamy efekt Juszkiewicz, która cenami swoich prac dawno przebiła zresztą niegdysiejsze rekordy malarza z Krakowa. W tej zmianie odbija się rosnąca pozycja targów i galerii prywatnych. Jeszcze w poprzednim pokoleniu dominujący ton życiu artystycznemu nadawały instytucje, dziś coraz więcej karier rozwija się bezpośrednio na międzynarodowych rynkach, zaś dystans, który dzielił kiedyś od nich osoby twórcze z Polski, bardzo się skrócił. Agata Słowak zaledwie pięć lat temu zdobywała nagrodę za najlepszy dyplom na wystawie absolwentów warszawskiej ASP „Coming Out” – a już w 2021 roku pokazywała swoje prace w prestiżowej galerii Sadie Coles HQ w Londynie. Jej solowy debiut w siedzibie Blum w Los Angeles został poprzedzony wystawą w japońskim oddziale tej galerii w Tokio, gdzie malarka występowała w duecie zAleksandrą Waliszewską. Obecność polskiej sztuki na rynkach azjatyckich to zresztą kolejny trend ostatnich sezonów. W prywatnym Muzeum X w Pekinie – instytucji założonej przez trzydziestoletniego chińskiego milionera i kolekcjonera Michaela Xufu Huanga – trwa otwarta 31 października wystawa „Does It Ever Happen”, solowa prezentacjaKrzysztofa Grzybacza. To kolejny młody (rocznik 1993) artysta, którego międzynarodowa kariera rozwija się w imponującym tempie. Ledwie kilka dni przed pekińskim wernisażem Grzybacza, w Seulu kończył się indywidualny pokaz Tomka Kręcickiego „Gentle Spin”. Artysta zaprezentował swoje prace w koreańskim oddziale berlińskiej galerii Esther Schipper. Ta wpływowa i działająca na międzynarodową skalę niemiecka marszandka reprezentuje równieżKarolinę Jabłońską, która wraz z Kręcickim oraz Cyrylem Polaczkiem utworzyła w 2016 grupę Potencja. Wszyscy troje byli wówczas świeżo upieczonymi absolwentami krakowskiej ASP. Potencja była tercetem wspierających się nawzajem przyjaciół, artystycznym kolektywem, a także wspólną pracownią, która od czasu do czasu stawała się galerią – artyści prezentowali w niej zarówno prace swoje, jak i rówieśników. Pod wspólnym szyldem przebojem weszli na polską scenę sztuki. W ich historii trudno nie doszukiwać się analogii do dziejów Grupy Ładnie. W 2019 roku Potencja pojawiła się gościnnie na Warsaw Gallery Weekend. Zorganizowała wówczas projekt pod znamiennym tytułem „Interes / Deal”. Miał on formę kiermaszu sztuki pod gołym niebem, zorganizowanego w parku pod Pałacem Kultury, czyli tam,, gdzie w czasach transformacji tętnił życiem (nie)sławny bazar – fenomen epoki wczesnego polskiego dzikiego kapitalizmu. Artyści Potencji i ich zaproszeni przyjaciele sprzedawali w ramach „Interesu” sztukę z koców i łóżek polowych – jak w heroicznych latach 90., w których Polacy zaczęli brać sprawy w swoje ręce. W tym przedsięwzięciu można się było dosłuchać dalekiego echa stoiska z „Tanią sztuką z Polski”, które niegdyś Rafał Bujnowski z grupy Ładnie otworzył pod Tate Gallery. „Interes” był ironicznym komentarzem do targów sztuki i przewrotnym żartem z mechanizmów rynku, ale zarówno interesy, jak i kariery, które robią dziś młodzi polscy artyści na światowych scenach, są jak najbardziej poważne."
https://www.vogue.pl/a/chanel-cinema-tokyo-lights-2024,Tilda Swinton i reżyser Hirokazu Koreeda mentorami twórców filmowych w programie Chanel,"Marka Chanelzorganizowała warsztaty z kinematografii w ramach programu Chanel & Cinema – Tokyo Lights. Gospodarzem wydarzenia był uznany reżyser Hirokazu Koreeda, a gośćmi specjalnymiTilda Swinton, Miwa Nishikawa, Koji Yakusho i Sakura Ando. Program Chanel & Cinema – Tokyo Lights, zainaugurowany w lipcu 2024 roku, jest świadectwem zaangażowania domu mody w rozwój artystycznych społeczności. Projekt, inspirowany dziedzictwemGabrielle Chanel, promuje nowe talenty i wzmacnia więzi mody z kinematografią. Tegoroczne warsztaty miały na celu wspieraniemłodych twórców filmowych, oferując im możliwość zdobycia wiedzy od doświadczonych profesjonalistów. Dwa dni wypełnione były inspirującymi rozmowami, intensywną pracą nad scenami filmowymi oraz wartościowym feedbackiem. W ramach sesji „Talk” uczestnicy mieli okazję wysłuchać przemyśleń znanych aktorów na temat budowania postaci i współpracy z reżyserami. Podczas części warsztatowej młodzi artyści realizowali sceny oparte na specjalnie przygotowanych scenariuszach. Prowadzący, w tym samKoreeda, aktywnie uczestniczyli w ćwiczeniach, podkreślając znaczenie współpracy w procesie twórczym. Wydarzenie zakończyło się uroczystą kolacją, na którą zaproszeni byliambasadorzy Chanel, japońscy twórcy filmowi oraz przyjaciele domu mody. Uczestnicy warsztatów mogą teraz wziąć udział w konkursie na krótkometrażowy film. Zwycięzcy, wybrani na podstawie nadesłanych scenariuszy, otrzymają wsparcie w realizacji swoich projektów, które będą miały premierę w Tokio i Paryżu w 2026 roku."
https://www.vogue.pl/a/gdzie-szukac-najmodniejszych-sukienek-koktajlowych-na-zime-2024-roku-z-czym-nosic-sukienke-koktajlowa,Najmodniejsze sukienki koktajlowe na jesień i zimę 2024 roku sprawdzą się w sezonie imprez,"Mniej formalna niż wieczorowa, ale bardziej elegancka niż ta na co dzień. Idealna na stylowe przyjęcia i kameralne kolacje, a także imprezy w gronie dalszych i bliższych znajomych.Jaką sukienkę koktajlową wybrać w sezonie jesień-zima 2024 i jak ją stylizować?Od minimalistycznych, basicowych fasonów idealnych do ozdobienia wyrazistymi dodatkami po wyrafinowane modele w nieoczywistych fasonach, oto propozycje, w których zadacie szyku bez względu na okazję. Jeśli szukacie w tym sezonie modnej alternatywy dla klasycznej małej czarnej, skupcie się namodelu w odcieniu czerwienii o minimalistycznym fasonie, ale urozmaiconym ciekawym detalem. Czerwona sukienka z peleryną z zimowej kolekcji 16Arlington (podobną znajdziecie też u Ferragamo) będzie szykownym i bezpiecznym wyborem zarówno na imprezę, jak i na spotkanie z bardziej formalnym dress code’em i wymagające eleganckiej, dyskretnej stylizacji. Z czym ją nosić? Z czarnymi rajstopami i czerwonymi czółenkamialbo lakierowanymi kozakami za kolano. Klasyczna sukienka tuba bez ramiączekspopularyzowana w latach 90. przez Calvina Kleina i Helmuta Langa, a następnie po mistrzowsku noszona przez największe ówczesne ikony stylu co sezon doczekuje się kolejnych reinterpretacji. Tej jesieni jedną z najciekawszych zdaje się być ta od Christophera Esbera, w której projektant nie tylko bawi się konstrukcją klasycznego modelu, lecz także wzbogaca ją o inspirowane bieliźnianym stylem detale – wstawki z transparentnego tiulu i misterne koronki okalające wykończenia. W subtelnej wersji wystarczy zestawić ją zklasycznymi sandałkami na szpilce, a w awangardowej odsłonie świetnie sprawdzi się w połączeniu z satynowymi kozakami na koturnie z tej samej kolekcji. Jeśli nawet na wieczór wybieracie proste, ponadczasowe, ale niepozbawione charakteru fasony, a do grona waszych ulubionych marek należy The Row i „stare” Celine, to propozycja dla was. Projekty tej wietnamskiej marki charakteryzuje bowiem wysmakowana prostota, ale i wyraziste detale: misterne marszczenia, zdekonstruowane wykończenia, warstwowe konstrukcje. Czarna koktajlowa sukienka z jesiennej kolekcji brandu została wyposażona w ozdobny dekolt i spore wycięcie na plecach. Nie będzie potrzebowała wielu dodatków – wystarcząduże kolczykiieleganckie długie rękawiczki. Nie tylko minimalistki przekonują się, że warto było czekać na autorską markę byłej dyrektorki kreatywnej Celine. W pierwszych kolekcjach oprócz luksusowych dodatków, brawurowo skonstruowanych okryć wierzchnich i garniturów Brytyjka umieściła takżepiękne spódnice i sukienki. Choć wszystkie utrzymała w swym ulubionym minimalistycznym stylu, dopilnowała, by przykuwały wzrok oryginalnymi krawieckimi rozwiązaniami i by stanowiły uzupełnienie garderoby budowanej na indywidualizmie. Satynowa suknia z golfem – prosta z przodu, a z tyłu eksponująca plecy i ukazująca imitujący zawinięty T-shirt detal – jest właśnie takim projektem. Nie przejdziecie w niej niezauważone. Kolejna z pozoru prosta, ale urzekająca nietuzinkowymi akcentami propozycja. Minimalistyczny fason sukienki z kolekcji COS Atelier przełamano asymetrycznym, dającym złudzenie trójwymiarowości wykończeniem. Najlepiej nosić ją w dyskretnym, eleganckim wydaniu – z naturalnym makijażem i bez ekstrawaganckiej biżuterii, za toz fantazyjną torebkąi butami na obcasie. Jesteśmy pewne, że w tym modelu prosto z wybiegu Saint Laurent na jesień-zimę 2024 już niebawem zobaczymy jedną z ambasadorek marki –Anję Rubik,Zoë Kravitzalbo Laurę Harrier. Inspirowany bieliźnianym stylem model, który zarówno na pokazie, jak i w kampanii połączono z masywną etolą ze sztucznego futra, na co dzień nie będzie potrzebował aż tak ekstrawaganckiej oprawy. Wystarczą duże klipsy vintage imała torebka na łańcuszku, by uzyskać zmysłowy, ale pełen wyrafinowania i szyku efekt. Więcej inspiracji znajdziecie w październikowym wydaniu magazynu „Vogue Polska”. Do kupienia w salonach prasowych,online z wygodną dostawą do domuoraz w formiee-wydania."
https://www.vogue.pl/a/najlepsze-nowe-i-popularne-seriale-2025-na-platformach-netflix-disney-max-apple-tv-skyshowtime,Najlepsze nowe i popularne seriale na rok 2025. Na jakie produkcje czekamy?,"Rok 2025 będzie należał do seriali. Platformy Netflix, Disney+, Max, Apple TV+ i SkyShowtime szykują szereg nowości, a my wybieramy najciekawsze premiery i kontynuacje serii. Oto popularne produkcje platformy:  Co naprawdę wydarzyło się w Zyborku? W ekranizacji powieści Jakuba Żulczyka poczytny pisarz, Tomasz Głowacki (Robert Więckiewicz), powraca do rodzinnego miasteczka, by rozwikłać tajemnicę zbrodni sprzed lat, nim dopadnie go szantażysta. W pozostałych rolach Mateusz Kościukiewicz i Jaśmina Polak. Scenariusz razem z autorem książki napisał reżyser, Piotr Domalewski („Hiacynt”).  W 1870 roku na Dzikim Zachodzie rządzi bezprawie. W serialu Marka L. Smitha („Zjawa”) i Petera Berga („Friday Night Lights”) konflikt kultur, religii i społeczności przetrwają tylko najsilniejsi. Tacy, jak Isaac (Taylor Kitsch), żołnierz cierpiący na stres pourazowy, który za wszelką cenę próbuje chronić osamotnioną matkę (Betty Gilpin) i jej dzieci. Występują także Dane DeHaan, Saura Lightfoot-Leon, Jai Courtney i Shea Whigham. Na ten serial czekaliśmy od kilku lat. Za kamerą stanęła Lesli Linka Glatter, jedna z najsłynniejszych telewizyjnych reżyserek odpowiedzialna m.in. za „Homeland”, a przed – plejada gwiazd z Robertem De Niro i Lizzy Caplan na czele. W drugim planie błyszczą Jesse Plemons, Connie Britton czy Angela Bassett. Scenarzysta Eric Newman („Narcos: Meksyk”) w sześcioodcinkowej serii sprawdza, na ile teorie spiskowe są wytworem naszej wyobraźni, co je napędza i dlaczego tak łatwo im ulegamy. W tle intrygi na szczytach władzy. Mark L. Smith stworzył dla Netflixa nie jeden, ale dwa seriale. Do głównej roli w thrillerze zatrudnił dawno niewidzianego Erica Banę („Monachium”). Podczas śledztwa agent trafia na ślady nie tylko brutalnego morderstwa, którego tajemnicę usiłuje rozwikłać, lecz także zbrodni z przeszłości. Czy okaże się kimś innym, niż się wydaje? Banie partnerują Sam Neill, Rosemarie DeWitt, Lily Santiago. Czy jest coś lepszego niż serial zJamiem Dornanem(„Upadek”)? Oczywiście! Produkcja Netflixa, w której irlandzki aktor, niezapomniany Christian Grey, występuje w podwójnej roli. W amerykańskim remake’u norweskiego kryminału wciela się w bliźniaków. Gdy jeden z nich ginie w tajemniczych okolicznościach, jego żona (Mackenzie Davis) i matka jego dzieci przekonuje brata, by zajął jego miejsce. Czy to oznacza, że sama doprowadziła do śmierci męża? Aktorka Jessica Chastain („Sceny z życia małżeńskiego”) tym razem występuje w roli producentki wykonawczej serialu Dee Johnson („Towarzysze podróży”). Dziennikarka Anna (Tessa Thompson) usiłuje na własną rękę znaleźć sprawcę morderstwa. Konkuruje z nią detektyw Jack Harper (Jon Bernthal). Wkrótce okaże się, że oboje staną się podejrzanymi w sprawie. Ekranizacja bestsellerowej powieści Alice Feeney przyniesie wiele zwrotów akcji, jak na thriller przystało. W sielskiej miejscowości dla emerytów na pustyni Nowego Meksyku nic nie jest takie, jakim się wydaje. Połączenie science fiction, tajemniczego thrillera i humoru to specjalnośćbraci Dufferów, twórców „Stranger Things”. Równolegle z finałowym sezonem kultowej produkcji czeka nas więc premiera serialu o pozaziemskim zagrożeniu. Czyha na ludzi, którzy nie spodziewali się, że będą musieli z dnia na dzień stać się bohaterami. W rolach głównych Alfred Molina, Geena Davis, Bill Pullman. W 2004 roku do kin trafił film „Człowiek w ogniu” z Denzelem Washingtonem w roli byłego agenta CIA. Teraz powieść A.J. Quinnella na mały ekran przenosi Netflix. W rolę wcześniej należącą do Washingtona wciela się Yahya Abdul-Mateen II, a towarzyszą mu Bobby Cannavale czy Alice Braga. Za produkcją stoi Kyle Killen („Halo”). Netflix pokochał Jasona Batemana po roli w „Ozark” (teraz aktor występuje w świątecznym thrillerze„Kontrola bezpieczeństwa”). W nowej produkcji Zacha Baylina („The Order”) Bateman gra czarną owcę rodziny. Jego brat Jake (Jude Law) z powodzeniem prowadzi klub nocny, ale niebezpieczne zachowanie Vince’a może doprowadzić najbliższych do upadku. Na ekranie zobaczymy także Dagmarę Dominczyk, Troya Kotsura, Abbey Lee, Odessę Young. Scott Frank związał się z Netflixem na stałe, tworząc dla platformy takie hity, jak„Gambit królowej”. Detektywistyczna opowieść na podstawie duńskiej serii książek przedstawia detektywa z Edynburga, który po tragedii z przeszłości podejmuje wyzwanie rozwiązania tajemnicy sprzed lat. W roli głównej Matthew Goode. D.B. Weiss i David Benioff („Gra o tron”) też znaleźli dla siebie miejsce w Netflixie. Po sukcesie„Problemu trzech ciał”zajęli się produkcją serialu historycznego Mike’a Makowsky’ego. James Garfield (Michael Shannon), prezydent Stanów Zjednoczonych, w 1881 roku został zamordowany przez swojego wielbiciela, Charlesa J. Guiteau (Matthew Macfadyenz„Sukcesji”). Jak do tego doszło? Lena Dunham, twórczyni„Dziewczyn”z lat 2012-2017, po kilku latach przerwy powraca do kina. Serialową komedię romantyczną dla Netflixa nakręciła z mężem, Luisem Felberem. Pracoholiczka Jessica (Megan Stalter z„Hacks”) po bolesnym rozstaniu przeprowadza się do Londynu, gdzie wiarę w miłość przywraca jej Felix (Will Sharpe). Do pozostałych ról wybrano Andrew Rannellsa, Janiczę Bravo, Adèle Exarchopoulos czyEmily Ratajkowski. Czy serial powtórzy sukces poprzednich projektów Dunham? Steve Carrell i Tina Fey znów razem na ekranie. Fey odpowiada także za scenariusz razem z zaufanymi współpracowniczkami, Lang Fisher i Tracey Wigfield. W remake’u filmu Alana Aldy z 1981 roku przyjaźń trzech par z przedmieść, które od zawsze spędzały ze sobą wakacje, rozpada się, gdy jeden z mężów rzuca żonę dla młodszej kobiety. W pozostałych rolach Will Forte, Colman Domingo, Kerri Kenney-Silver. Ramy Youseff, twórca jednej z najzabawniejszych, a jednocześnie najbardziej melancholijnych komedii ostatnich lat, „Ramy”, zaprosił do współpracy Josha Rabinowitza („Broad City”), by opowiedzieć o legendarnym golfiście (Will Ferrell). Sportowiec staje się twarzą nowej, kontrowersyjnej ligi. Molly Smith Metzler wymyśliła drugi po doskonałej„Sprzątaczce”serial dla Netflixa. I tym razem bierze pod lupę relację między kobietami. Czarna komedia opowiada o Devon (Meghann Fahy z „Białego Lotosu”), która martwi się, że relacja jej siostry, Simone (Milly Alcockz„Rodu smoka”), z nową szefową (Julianne Moore), jest toksyczna. Michaela Kell gromadzi bowiem wokół siebie grono nie tyle pracowników, ile wyznawców. Możemy spodziewać się produkcji w stylu osławionych „Wielkich kłamstewek”, którym filmowcy próbują dorównać od lat. Aktorka i potomkini filmowego rodu, Zoe Kazan, podjęła się nie lada wyzwania. Jako producentka i scenarzystka przeniesie na mały ekran książkę Johna Steinbecka „Na wschód od Edenu”. Jedna z najważniejszych amerykańskich powieści opowiada o dwóch braciach próbujących żyć po swojemu w Kalifornii początku XX wieku. W obsadzie znaleźli się m.in. Florence Pugh, Christopher Abbott, Mike Faist i Ciarán Hinds. Jan Holoubek i Kasper Bajon na kolejny wspólny projekt wybrali serial o tragedii statku „Jan Heweliusz” w 1993 roku. Zginęło wówczas 55 osób spośród wielonarodowego grona pasażerów i pracowników promu. Do gwiazdorskiej obsady dołączyli Magdalena Różczka, Michał Żurawski, Konrad Eleryk, Michalina Łabacz, Borys Szyc, Tomasz Schuchardt i wielu innych. Po premierze pierwszego sezonu w 2022 roku wszystkie dziewczynki przebierały się za Wednesday (Jenna Ortega). Gdy nastoletnia córka Addamsów trafia do szkoły, wokół niej zaczynają się dziać dziwne rzeczy. Tim Burton połączył opowieść coming-of-age z gotycką tajemnicą. W pozostałych rolach Catherine Zeta-Jones, Luis Guzmán, Isaac Ordonez, Fred Armisen i Steve Buscemi. W drugim sezonie do obsady dołącza m.in.Lady Gaga. Pierwszy sezon „Awantury” studia A24 podbił serca widzów, zdobył uznanie krytyków i wywalczył dla Netflixa nagrody Emmy. W drugiej odsłonie antologii pokłócą się Oscar Isaac, Carey Mulligan, Charles Melton,Cailee Spaenyi Yuh-Jung Youn. Twórca serialu Lee Sung Jin skupi się tym razem na parze młodych ludzi, którzy będą świadkami awantury między szefem a jego żoną. Tak jak w pierwszej części, z pewnością pójdzie na noże. Pierwszy sezon „Stranger Things” odmienił w 2016 roku telewizję, stając się największym przebojem Netflixa. Bracia Dufferowie, nawiązując do kina nowej przygody z lat 80., umiejętnie uchwycili nostalgię milenialsów za czasami własnej młodości. O ocalenie Hawkins i całego świata raz jeszcze powalczą młodzi bohaterowie na czele z Jedenastką (Millie Bobby Brown). Do „dorosłej” obsady na czele z Winoną Ryder dołączy Linda Hamilton.  W najbliższych latach możemy spodziewać się wielu prequeli i spin-offów „Gry o tron”, zwłaszcza że„Ród smoka”trafił w gusta publiczności platformy Max. „A Knight of the Seven Kingdoms” oparto na „Opowieściach z Siedmiu Królestw” George R.R. Martina. Na 90 lat przed wydarzeniami z „Gry o tron” po Westeros podróżują rycerz Dunk (Peter Claffey) i jego giermek Egg (Dexter Sol Ansell) z rodu Targaryenów. Brad Ingelsby, odpowiedzialny za jeden z najlepszych seriali Max ostatnich lat,„Mare z Easttown”(wciąż mówi się o możliwym drugim sezonie), powraca z równie mrocznym kryminałem, osadzonym zresztą także na przedmieściach Filadelfii. Agent FBI (Mark Ruffalo) odpowiada za prestiżowe śledztwo, mające na celu złapanie narkotykowych bossów. W pozostałych rolach Tom Pelphrey, Mireille Enos, Martha Plimpton. Zanimklown Pennywisestraszył w miasteczku Derry w stanie Maine, miało tam miejsce wiele innych niewyjaśnionych zdarzeń. Prequel filmów „To”, adaptacji powieści króla grozy Stephena Kinga, zabiera nas do lat 60. XX wieku. Na ekranie zobaczymy Jovana Adepo, Taylour Paige i, oczywiście, Billa Skarsgårda jako Pennywise’a.  Czy Tanya (Jennifer Coolidge) naprawdę nie żyje? Ulubiona bohaterka serialu Mike’a White’a o bogaczach na wakacjach może i nie pojedzie do Tajlandii, trzeciej lokalizacji luksusowych hoteli White Lotus, ale w zamian za to dostaniemy nowych gości, na czele z Carrie Coon („Leftovers”), Waltonem Gogginsem i Lisą zBlackpink. A co wiemy o kontynuacji? –Będzie większa, dłuższa i bardziej szalona– zapowiadał White.  Chyba nikt nie sądził, że Craig Mazin („Czarnobyl”) przebije sam siebie. Tymczasem razem z Neilem Druckmannem udało mu się stworzyć jeden z najlepszych seriali ostatnich lat. Na podstawie postapokaliptycznej gry powstał przerażający horror o zombie, a jednocześnie poruszająca opowieść o relacjach międzyludzkich. Joel (Pedro Pascal) w nieprzyjaznej Ameryce pomaga Ellie (Bella Ramsey). W drugim sezonie główna bohaterka pozna Abbie (Kaitlyn Dever). Wśród nowych nazwisk pojawią się także Isabela Merced, Tati Gabrielle i Catherine O’Hara. Kultowy już serial na podstawie powieści Margaret Atwood powraca z ostatnim sezonem. Choć czasy jego świetności minęły, po ponownym wyborze Donalda Trumpa na prezydenta znów wydaje się aktualny. Z tyranią Gilead po raz ostatni zmierzy się June (Elisabeth Moss). Do obsady nadal należą także Yvonne Strahovski, Max Minghella, O-T Fagbenle, Samira Wiley, Bradley Whitford i Ann Dowd. Moss występuje w podwójnej roli – reżyseruje również kilka odcinków.  Serial Tony’ego Gilroya jednogłośnie uznano za najlepszy z uniwersum „Gwiezdnych wojen”. Czym zajmował się Cassian Andor (Diego Luna) przed wydarzeniami znanymi z filmu „Łotr 1. Gwiezdne wojny – historie”? Zagrają Adria Arjona, Stellan Skarsgård i Forest Whitaker. W drugim sezonie pojawi się więcej postaci z kinowej wersji. Wielu bohaterów nie pojawiło się ponownie w żadnej produkcji ze świata George’a Lucasa, można więc sądzić, że w finałowym sezonie „Andora” wielu z nich poświęci swoje życie dla dobra sprawy. Marvel po raz kolejny mierzy się z historią Daredevila o niewidomym adwokacie obdarzonym supermocami (na chwilę temat przejął Netlix, teraz bohater powraca do Disney+). Charlie Cox w tytułowej roli zagra w produkcji stworzonej przez Daria Scardapane’a od „Punishera” – jednego z najmroczniejszych dokonań Marvela. Za kamerą reżyserzy „Lokiego”, Aaron Moorhead i Justin Benson, a przed – takie gwiazdy jak Jon Bernthal ponownie w roli Punishera. Choć od kilku lat coraz częściej mówi się o schyłku popularności Marvela, studio we współpracy z Disneyem wciąż wypuszcza nowe produkcje. Rok 2025 obfituje w seriale osadzone w superbohaterskim uniwersum. Chinaka Hodge („Snowpiercer”) stoi za opowieścią o Riri Williams (Dominique Thorne), będącą kontynuacją wydarzeń z filmu „Czarna Pantera: Wakanda w moim sercu”. Anthony Ramos, Lyric Ross, Alden Ehrenreich i Sacha Baron Cohen zagrają w serii o starciu magii z technologią. Ryan Coogler odpowiedzialny za filmy o Wakandzie wyprodukuje natomiast czteroodcinkowy serial Todda Harrisa o wojownikach poszukujących magicznych artefaktów. W rolach głównych Winnie Harlow, Cress Williams, Patricia Belcher i Steve Toussaint. Destin Daniel Cretton („Shang Chi i legenda dziesięciu pierścieni”) i Andrew Guest („Hawkeye”), obeznani już z Marvelem, pokazują komediową odsłonę superbohaterskich opowieści. Choć po Disneyu nie możemy spodziewać się serialu tak ostrego jak „The Boys”, z pewnością „Wonder Man” spróbuje na poziomie meta interpretować spuściznę studia. Przed kamerą Yahya Abdul-Mateen II, Ben Kingsley i Ed Harris. Gdy tytuł „Najseksowniejszego mężczyzny 2024 roku” magazynu „People” przypadł w udziale Johnowi Krasinskiemu, fani nie kryli rozczarowania. Za największego gwiazdora uważają bowiem Glena Powella, który równie dobrze radzi sobie w komediach romantycznych („Tylko nie ty”) i w kinie akcji („Hitman”). Teraz nowy amant znalazł czas na projekt telewizyjny. Na pomysł wpadł razem z Michaelem Waldronem („Loki”). Gdy kariera zdolnego futbolisty legnie w gruzach, zawodnik nie zatrzyma się przed niczym, by powrócić na boisko. Christopher Storer nie potwierdził, czy czwarty sezon jednego z najbardziej utytułowanych seriali ostatnich lat okaże się ostatnim.Trzecią odsłonę krytycy przyjęli chłodno, ale na czwartą, którą kręcono równocześnie, czekają z niecierpliwością. Cała wielokrotnie nagradzana obsada –Jeremy Allen White, Ebon Moss-Bachrach,Ayo Edebiri, Lionel Boyce, Liza Colón-Zayas – powróci. Czy Carmy nareszcie odnajdzie spokój? Ryan Murphynie potrafi się zatrzymać. Najważniejszy amerykański producent telewizyjny nowe seriale wypuszcza co kilka miesięcy. Tym razem sięga po sprawdzony gatunek – dramat prawniczy – by pokazać emancypację kobiet w pracy. Jego ulubione aktorki (nazwiska przyprawiają o zawrót głowy – Sarah Paulson, Niecy Nash, Teyana Taylor, Naomi Watts, Glenn Close, Kim Kardashian) zagrają pracowniczki kancelarii, w której nie ma ani jednego mężczyzny. Drugi przyszłoroczny serial Ryana Murphy’ego utrzymany jest w konwencji sitcomu. Po niespodziewanej śmierci przyjaciela geje w średnim wieku udają się do Palm Springs, by tam oddać się słodkiemu lenistwu. W rolach głównych Matt Bomer i Nathan Lane.  Dawno niewidziany Seth Rogen rozlicza się z Hollywood. Czy Fabryka Snów naprawdę staje się miejscem rodem z koszmarów? W nowej komedii aktor wciela się w szefa studia filmowego, zmuszonego do konkurowania z mediami społecznościowymi z TikTokiem na czele.W pozostałych rolach Catherine O’Hara, Kathryn Hahn, Ike Barinholtz i Chase Sui Wonders. Bryan Cranston, Martin Scorsese, Charlize Theron i Ron Howard przyjęli zaproszenie Rogena na plan i zagrają samych siebie.  Jon Hamm powraca do wizerunku z „Mad Menów” jako menedżer nowojorskiego funduszu hedgingowego, który po krachu i rozwodzie próbuje utrzymać swój status. Jak zapewnić bajeczny dobrobyt sobie i swojej rodzinie? Twórca Jonathan Tropper do udziału w produkcji zatrudnił także Olivię Munn i Amandę Peet. Chris i Paul Weitzowie, którzy dali światu m.in. „American Pie”, przenoszą na mały ekran serię „Pamiętniki Mordbota” Marthy Wells. Myślący android, „jednostka ochroniarska”, chroni ludzi podczas niebezpiecznych misji, stając się też ich przyjacielem. Alexander Skarsgård stanął na czele obsady. Słynna cyberpunkowa powieść Williama Gibsona doczekała się telewizyjnej adaptacji z Callumem Turnerem w roli hakera Case’a, który okradł swoich przełożonych. Za karę szefowie szykują zemstę. Case’owi towarzyszy partnerka (Briana Middleton) – bezwzględna zabójczyni.  O realnym zagrożeniu, jakie stanowią incele, na szczęście mówi się coraz częściej. Jessica Chastain gra w serialu Melissy James Gibson („Anatomia skandalu”) o śledczej, która nie zatrzyma się przed niczym, by odkryć sekrety białych suprematystów. Jason Momoa po finale serialu „See” pozostaje związany z Apple TV+. W „Chief of War” zagra hawajskiego przywódcę. Produkcja jego własnego pomysłu opowie historię rdzennych mieszkańców wysp. David E. Kelley znów łączy siły zNicole Kidman, by nakręcić kolejny serial w stylu „Wielkich kłamstewek”. Kidman towarzyszą równie wielkie gwiazdy: Elle Fanning i Michelle Pfeiffer. By się utrzymać, młoda matka zakłada konto na OnlyFans. Czarna komedia z Adamem Scottem spodobała się nie tylko pracownikom korporacji, którzy czują się dokładnie tak, jak bohaterowie „Rozdzielenia”. Schizofrenię, podwójne życie, tytułowy rozdział między życiem prywatnym a zawodowym w tej produkcji potraktowano dosłownie. Bohaterowie rzeczywiście stają się kimś innym, przekraczając progi biura. Taylor Sheridan na fali popularności „Yellowstone” tworzy coraz to nowe spin-offy i prequele kowbojskiej sagi. Tym razem odbija się od wydarzeń z piątego sezonu, przedstawiając nowojorską rodzinę, która przeprowadza się do Montany. W rolach głównych Michelle Pfeiffer, Patrick J. Adams, Matthew Fox. Reżyser Rian Johnson od„Na noże”ma świetne pomysły także na seriale. Jego patent na odświeżenie „Colombo”, tyle że z kobiecą bohaterką, sprawdził się w stu procentach. I pozwolił Natashy Lyonne na pokazanie pełni talentu w roli Charlie, która zawsze wie, kiedy ktoś kłamie. Pomaga jej to rozwikłać zagadki, ale przeszkadza w codziennym życiu. W kolejnych odcinkach zagrają Giancarlo Esposito, Katie Holmes, Gaby Hoffmann, Kumail Nanjiani, Cynthia Erivo, BJ Novak, John Mulaney. Guy Ritchie od lat zajmuje się tym samym. Oprócz filmów o Sherlocku Holmesie kręci produkcje o gangsterskich porachunkach. Płodny reżyser planuje ekspansję telewizyjną za sprawą serialu o młodym Sherlocku Holmesie. Gdy dziewiętnastolatek zostaje zamieszany w morderstwo, jego dalsze życie zależy wyłącznie od jego sprytu. W tytułową rolę wcieli się Hero Fiennes Tiffin, a jego ojca zagra… wujek aktora, Joseph Fiennes. Na ekranie zobaczymy także Nataschę McElhone i Colina Firtha. Robin Wright, która świętowała comeback dzięki „House of Cards”, teraz staje także po drugiej stronie kamery, by w pięcioodcinkowej serii przenieść na ekran powieść Michelle Frances. Matce nie podoba się nowa dziewczyna (Olivia Cooke) ukochanego syna (Laurie Davidson). Wydaje się, że dziewczyna nie mówi o sobie całej prawdy. Ale może i matka coś ukrywa? ZanimJacob Elordipowróci do „Euforii”, zobaczymy go w roli żołnierza z II wojny światowej w adaptacji nagrodzonej Bookerem powieści Richarda Flanagana. Romans porucznika z młodą dziewczyną (Odessa Young) odmieni jego życie na zawsze. W pozostałych rolach Ciarán Hinds i Olivia DeJonge. Czy produkcja przebije średnio udanych „Władcy przestworzy”? Ed Brubaker opowiada o wielopokoleniowych rodzinach związanych wspólną kryminalną przeszłością. Mocną stroną okazuje się obsada. Przestępców grają Charlie Hunnam, Adria Arjona, Emilia Clarke, Richard Jenkins, Luke Evans, Garrett Hedlund. Fani „Łowcy androidów” czekali niemal 40 lat na kontynuację opowieści science fiction. Po sukcesie filmu „Blade Runner 2049” Denisa Villeneuve’a kolejne rozdziały tej opowieści zobaczymy w telewizji. Za serial odpowiada Silka Luisa („Lśniące dziewczyny”). Tym razem mamy do czynienia z androidką, w którą wciela się Michelle Yeoh. W pozostałych rolach Hunter Schafer i Tom Burke. Neil Gaiman należy do pisarzy uwielbianych przez filmowców. Po„Sandmanie”na Netflixie i „Dobrym omenie” na Prime Video poznamy dwóch synów pajęczego boga Anansi. Przed kamerą stanęli Malachi Kirby, Delroy Lindo, Fiona Shaw i Whoopi Goldberg. "
https://www.vogue.pl/a/6-najmodniejszych-modeli-sneakersow-na-wiosne-2025-beda-hitem-jak-samby-adidasa,Najmodniejsze damskie sneakersy na wiosnę 2025. Będą królować nie tylko w sportowych stylizacjach,"Biegaczom pomagają pokonywać kolejne dystanse, ale i w modzie niebawem przystąpią do wyścigu, jedynego w swoim rodzaju – o styl. Będą wyprzedzać się w kategoriach: pożądane wzory, sylwetki i kolory, a gwiazdy street style’u przetestują je w terenie. I chociaż kandydatów do tytułunajmodniejszych sneakersów wiosny 2025jest wielu, mamy już swoich faworytów. Oto oni. 2023 był, według chińskiego horoskopu, rokiem Królika. Zdaniem krytyków mody – gazeli, a konkretniejsneakersów Gazelle marki adidas. 2024należał do Smoka i samb, a w 2025 ma nadejść czas Drewnianego Węża i modelu Taekwondo, czerpiącego nie z kultury Państwa Środka, ale koreańskich sportów walki. Zgodnie ze sztuką zaprojektowano go tak, by nie potrzebował ani sznurowadeł, ani rzepów. Oparto go na smukłej podeszwie oraz ergonomicznej bryle. I choć pokrywająca go srebrna tafla przypomina przynoszące nieszczęście potłuczone lustro, jesteśmy przekonane, że los mu sprzyja i że w kilka miesięcy wygryzie konkurencję. Zanim do sprzedaży trafi wiralowy, inspirowany żużlemmodel sneakersów z wysoką cholewkąRasant od Stelli McCartney, pod lupę bierzemy buty czerpiące z dwóch innych dziedzin sportu – biegów przełajowych i baletu. Nieoczywiste balerinki proponuje zespół kreatywny Zary. Lśniąca skóra przypomina wykorzystywaną przy pointach satynę oraz wiązanie biegnące przez stopę. Z terenowych butów sportowych zaczerpnęły z kolei trzymające konstrukcję przeszycia i amortyzującą podeszwę. Przetańczycie w nich całą noc i pójdziecie na wyciszający spacer. Niekoniecznie po wybrukowanym mieście. Nazwa modelu: Speedcat, bo kierowcom wyścigowym pomagały osiągać najwyższe prędkości, takie do jakich zdolna jest zamknięta w logo marki puma. Zaprojektowano je w 1999 roku we współpracy brandu z włoską firmą Sparco specjalizującą się w produkcji uniformów dla sportowców, później zaadaptowała je popkultura, a dziś kultowe buty powracają na modową metę. W czerni nosi je modelka Emily Ratajkowski, w beżu aktorka Liza Soberano, z kolei my stawiamy na te w kolorze jednego z najszybszych samochodów Formuły 1 – Porsche – w krwistej czerwieni. Choć zazwyczaj kojarzą się z trwającym 3 lata, 2 miesiące, 14 dni i 16 godzin biegiem filmowego Forresta Gumpa, wiosną 2025 nie o ich kultową bryłę (smukła sylwetka i zygzakowata podeszwa), ale o kolory chodzi. Zespół kreatywny Nike zadał sobie trud, by cortezy zachwycały w walentynkowych różach, modnym burgundzie, pomarańczu czy błękitach. Patrząc na wybiegi, zwłaszcza Miu Miu, Alexandra McQueena czy Prady, w najbliższych miesiącach ulicą zawładną jednak te upstrzone z pozoru gryzącymi się barwami.  Jak zaprezentowane powyżej sneakersy wymalowane na duet szmaragdowej zieleni i różu w odcieniu gumy balonowej. Póki co w hierarchii najmodniejszych tkanin 2025 roku znów króluje popularny ostatnimi miesiącami zamsz. Co do jego kolorów, najlepiej typować te z kawiarnianego menu: karmelowe latte, espresso, mokkę. Na taką klasykę, w dodatku o inspirowanej obuwiem z lat 70. XX wieku formie (mamy tu obły nosek, niską podeszwę, panele zakończone ząbkami), zdecydował się m.in. Dries van Noten. Sznurówki dał do kompletu oczywiście białe – w odcieniu mlecznej pianki. Zdecydowanie masywniejsza niż dotychczasowa linia, gruba, nie do zdarcia podeszwa jak w oldskulowych sneakersach skejtów, pięknie nadbudowujące bryłę buta panele ze skóry ze szczecinką i najważniejsze – pokrywająca go panterka. Ale panterka à rebours, bo działa odwrotnie niż powinna – przyciąga uwagę zamiast, jak to cętki dzikiego kota, wtapiać model w miejskie tło. Zobacz także: Te skórzane sneakersy damskie są zawsze modne. Z czym nosić sneakersy z kategorii klasyka? Nowe it-sneakersy wśród najmodniejszych butów wiosny 2025 "
https://www.vogue.pl/a/recenzja-ksiazki-maren-uthaug-11-procent,Jak wyglądałby świat bez mężczyzn? Ta powieść pokazuje alternatywną wersję rzeczywistości,"Jak wyglądałby świat bezmężczyzn? Jak funkcjonowałyby państwa rządzone wyłącznie przez kobiety? Jak zmieniłaby się kultura? Czy uratowałybyśmy Ziemię przed zagładą klimatyczną? Na te i dziesiątki cisnących się na usta pytań odpowiada dystopijna powieść Maren Uthaug „11%”. Jakie książki byśmy czytały (bo już mężczyźni by się nie liczyli, więc z premedytacją używam tylko rodzaju żeńskiego), jakie seriale i filmy oglądały? Co inspirowałoby artystki? Jakie malowałyby obrazy? Jakiej muzyki byśmy słuchały? W jakich domach byśmy mieszkały? Jak rozwijałaby się gospodarka? Czy potrafiłybyśmy wyzbyć się wzorców stworzonych przez mężczyzn? Co z dążeniem do władzy? Co z rywalizacją? Jakich przedmiotów uczyłyby się w szkołach nasze córki? Czy w miejscach pracy zrobiłoby się bardziej demokratycznie? Jak długo zajęłoby nam przepracowanie traum wywołanych długimi wiekami ciemiężenia nas przez mężczyzn? Wyobrażam sobie, że chyba każdakobietachoć przez chwilę snuła takie fantazje w swojej głowie. Patrząc na światowe statyki przemocy mężczyzn wobec kobiet, restrykcyjne reguły życia narzucane kobietom przez zwierzchników kościołów różnych religii, na statystyki kobietobójstw w Ameryce Łacińskiej czy honorowych zabójstw kobiet w świecie islamu, na liczby kobiet zgwałconych przez żołnierzy (i wygłodniałych cywilów) podczas toczących się wojen, trudno nie fantazjować o dniu, w którym zagrożenie płynące z samego faktu męskich istnień buzujących testosteronem nagle by zniknęło. Taką wizję stworzyła Maren Uthaug, autorka urodzona w rodzinie samsko-norweskiej mieszkająca w Danii. Po tysiącleciach istnienia ludzkości kobiety wreszcie przejęły rządy nad światem. No, przynajmniej nad Skandynawią, bo tam rozgrywa się akcja powieści „11%”. O innych częściach Europy, nie wspominając już o innych kontynentach, cicho sza w książce. Może kataklizmy je zmiotły, morza zalały. To możliwe, bo świat w momencie przejmowania władzy przez kobiety był już na skraju wyczerpania na skutek zmian klimatycznych, wojen, kryzysów gospodarczych, a przede wszystkich wysokiego poziomu testosteronu ipatriarchatu. Zaprowadzenie jako takiego porządku w postpatriarchalnym świecie zajęło kobietom wieki, jednak ciągle wiele zostało jeszcze do zrobienia. Rodziny składały się z wielu matek i ich córek. Ludzie nie znały (tak określano już tylko kobiety, samców należących do tego samego gatunku wykluczono z miana człowieka) zazdrości i rywalizacji (przynajmniej takie obowiązywały standardy), od dziecięctwa uczyły się zaspokajać swoje ciała, relaksować i dbać o przyjemności. W miejsce dawnych osiedli i historycznych dzielnic powstawały krągłe budowle, swą formą nawiązujące do kobiecych miękkich form, żadnych fallicznych ostrych kątów. Nadal jednak spore części miast nie zostały przebudowane i samoistnie przemieniały się w slumsy. To wiec pierwszy znak, że o równości w świecie kobiet nie było mowy. Osiemdziesiąt lat wcześniej jeden ze starych domów zeskłotowały mniszki-czarodziejki, postrzegane przez inne obywatelki jako brudne i cuchnące wiedźmy. Co z tego, że obowiązywał zakaz wykluczania jakichkolwiek wspólnot. Dziś w klasztorze mieszkają już tylko trzy kobiety: Najstarsza, Cicha i Medea oraz… czteroletni chłopiec, trzymany w pokoju na piętrze – który jest ich największą tajemnicą. Bo chłopcy nadal się rodzili, i należało ich niezwłocznie oddawać do Centrum, by pozostali już tam pod nadzorem do końca swoich dni, służąc jako materiał badawczy i źródło nasienia. Medea żyje w klasztorze już 40 lat, opiekuje się wężami, rozmnaża je, dokarmia, a nocą owija się nimi do snu; przyrządza też różne tajemne mikstury z ziół i krwi menstruacyjnej na wszelakie dolegliwości. W miłosne ciasteczka zaopatruje mężonów, którzy za pomocą atrap penisów zaspokajali odwiedzające ich kobiety, ciasteczka-afrodyzjaki zapewniały im stałą rozkochaną klientelę. Medea ma nadzieję, że za parę lat do swoich mikstur będzie mogła dodawać nasienie chłopca, w końcu trzymają go, by mieć z niego pożytek. Pewnego dnia mniszkę odwiedza chrześcijańska (!) kapłanka Wicca, która po przekroczeniu progu klasztoru wzdryga się z obrzydzenia: „– Myślałam, że w końcu zlikwidowano większość patriarchalnych willi takich jak ta (…). – Mamy nadzieję, że naszą okolice oszczędzą. To przecież stare historyczne budynki. Ten dom liczy sobie kilkaset lat, pochodzi z drugiej połowy dwudziestego wieku. – Zawsze możecie wierzyć, że zostawią ten dom na postrach i przestrogę dla potomnych, jak coś w rodzaju Auschwitz. Medea skinęła głową, nie mając pojęcia, czym jest Auschwitz. Rozłożone na wiele lat wykształcenie magiczne miało swoje zalety, ale znajomość historii powszechnej do nich nie należała”. Wicca potrzebuje kobry, niezbędnej do odprawiania nabożeństw. Matka i tak już ją przeklina, że nie sprawdza się w roli kapłanki i przynosi wstyd jej szlachetnemu kapłańskiemu rodowi, że już tyle węży doprowadziła do śmierci. Kobiety, choć reprezentują dwa różne środowiska i odmienne poglądy, zostają kochankami. Medea odwiedza ją w jej krągłym domu. Tam spędzają czas na cielesnych igraszkach. O miłości jakoś nie ma tu mowy, chyba zbyt bliska jest nienawiści tak typowej dla samców. Medei żal samców, co tydzień demonstruje w ich obronie. Skoro zostali pokonani, może należałoby im dać odrobinę wolności? „– Chciałabyś puścić mężczyzn luzem po ulicach?! Czy twoim zdaniem historia nie dowiodła, jak wielkie zagrożenie stanowią dla nas, ludzi – spytała oburzona Eva, inna mieszkanka chrześcijańskiej willi. – Nie wiem, czy wy, wiedźmy, potraficie w ogóle czytać i pisać, ale zastanów się, dlaczego tyle słów nigdy nie doczekało się formy żeńskiej. Takich jak pedofil i gangster. Czy złoczyńca”. Tak więc mamy Medeę, Wiccę, Evę i Cichą. Cztery kobiety, których losy się splatają. Ich prababki wywalczyły im wolność od męskiego uciemiężenia, one lepiej lub gorzej starają się im odwdzięczyć, żyjąc zgodnie z nowymi regułami. Każda z nich jednak kryje jakąś tajemnicę, której strzeże jak skarbu. (I tu robi się ciut jak w „Seksmisji”, co bywa komiczne.) Powieść wciąga, czyta się ją z przyjemnością podszytą satysfakcją, że wreszcie się udało. Choć za jaką cenę? Autorka prowokuje swoimi fantastycznymi pomysłami. Jednak nie wszystkie wytrzymują granice mojej wyobraźni. Wspaniały jest wątek relacji kobiet i zwierząt, Medei z wężami, ptakami, psami, Evy ze szczurami – odczarowanie przez kobiety gatunków kiedyś budzących powszechnie strach i obrzydzenie. Za to wątek odrodzonego „nowego” chrześcijaństwa zupełnie mi się nie skleja. OsobiścieKościół chrześcijański(jak i inne) unicestwiłabym jako wielką patriarchalną i niebezpieczną mafię, zamiast na siłę doszukiwać się drugiego dna w postaci Bogini-Matki zamienionej na Boga-Ojca. A co z Jezusem, bądź co bądź mężczyzną? No i ta cała filozofia cierpienia za grzechy – nie współgra mi z założeniami świata pomęskiego. Dobre jest to, że Uthaug nie maluje utopii – krainy szczęśliwości, a raczej dystopię. Świat, w którym obsesyjna kontrola nad gatunkiem męskim, by nie dopuścić samców do ich ponownego aktywnego uczestnictwa w rozwoju ludzkości, rozciąga się również na kobiety, a welurowe – jak nazywa się strażniczki – ubeczki patrolujące ulice potrafią sięgać po metody przypominające te stosowane niegdyś przez czekistów. Szczęśliwego zakończenia w wizji Uthaug nie odnajdziemy, bo odbudować to, co przez wieki człowiek zniszczył – dodać należy w tym przypadku: rękami i ciasnymi umysłami mężczyzn – już się po prostu nie da. "
https://www.vogue.pl/a/czerwona-marynarka-magdy-butrym-z-postrzepionymi-jeansami-to-zmyslowy-look-ktory-chcemy-nosic-zima-2025-roku,"Zmysłowa, czerwona marynarka do jeansów to hit zimy 2025. Gdzie ją kupić i jak ją nosić?","Ramoneska dawno przestała być oryginalna, czarna marynarka to oficjalny klasyk. Co więc wkładać do jeansów? Czerwony żakiet. Krótka marynarka w mocnym kolorze jest wygodna i nieoficjalna. Jak zbudować z nią modne stylizacje na co dzień? Cenną lekcję stylu daje nam Zoe Saldaña. Elegancka krótka marynarka od Magdy Butrym czerwonym kolorem podkreśla zmysłową naturę i siłę charakteru aktorki. Post udostępniony przez Magda Butrym (@magdabutrym) Marynarka na dwa guziki z mocno zaznaczoną talią (z tyłu dopasowanie reguluje pasek) jest jak druga skóra. DlategoZoe Saldañałączy ją z przylegającym topem, który powtarza czerwony kolor i kontrastuje z błękitnymi, obcisłymi jeansami. Gładko zaczesane do tyłu włosy i lśniąca cera z idealnie wyregulowanymi brwiami podkreślają regularne rysy aktorki. Drobna biżuteria w postaci pierścionków i niewielkich kolczyków dodaje szlachetnego, ale nieostentacyjnego blasku. Saldaña pokazuje,jak stylizować krótką marynarkęna co dzień, nie rezygnując ani z wygody, ani z wyrazistego stylu. Sprawdzamy, jakie krótkie marynarki mają do zaproponowania popularne marki. Krótka marynarka z metalowymi guzikami i naszywką to esencjaamerykańskiego college'owego stylu, tak charakterystycznego dla marki Ralph Lauren. Stylizowany haft przełamie formalny charakter i zadziała jak retrobroszka. Ta marynarka doskonale sprawdzi się zarówno z ponadczasowymi jeansami, jak i z długą, wełnianą spódnicą. Opcją są też klasyczne garniturowe spodnie. Czerwona marynarka na czerwony dywan? Dwurzędowy żakiet w intensywnym kolorze będzie jeszcze mocniejszy dzięki połączeniu z krwistoczerwonym golfem, ale cały charakter buduje tak naprawdę luźny, oversize'owy fason żakietu. Ta stylizacja zarówno z prostymi jeansami, jak i garniturowymi spodniami w tej samej barwie ma w sobie coś gwiazdorskiego. Jeśli jeszcze zastanawiasz się nad kolorem, pomyśl, czy czarna marynarka w jakimkolwiek wydaniu miałaby taką moc przyciągania wzroku. Krótka marynarka z dużymi guzikami w pomidorowym odcieniu przywodzi na myśl dopasowaną kurteczkę albo rozpinany sweterek. Prosty, powściągliwy fason z idealnie wyczutymi proporcjami sprawia, że żakiet jest uniwersalny. Sprawdzi się do spodni z wysokim stanem, rozkloszowanych spódnic czy casualowych sukienek."
https://www.vogue.pl/a/ktore-ksiazki-polskiej-noblistki-olgi-tokarczuk-polecaja-znane-gwiazdy,Gwiazdorski fanklub Olgi Tokarczuk się rozrasta. Kto w Hollywood czyta powieści polskiej noblistki?,"Znane na całym świecie książkipolskiej noblistkitrafiły na regały gwiazd. DziełaOlgi Tokarczukzyskały popularność w Stanach Zjednoczonych, gdzie są chętnie tłumaczone. O książkach Tokarczuk wypowiedzieli się m.in. Pedro Pascal, Dua Lipa czy Natalie Portman. „Prowadź swój pług przez kości umarłych”, „Bieguni”, „Księgi Jakubowe”– to tytuły książek doskonale Polakom znane. O dziełach Olgi Tokarczuk dużo się u nas pisze i mówi. I słusznie, bo twórczość ich autorki doceniono nie tylko nagrodami takim jak„Nike”iThe International Booker Prize, lecz także najwyższym odznaczeniem: nagrodą Nobla w dziedzinie literatury za „Biegunów”. Dzieła Tokarczuk niezwykle cenione w naszym kraju zyskały popularność również zagranicą. Okazuje się, że zaczytują się w nich największe sławy branży muzycznej i filmowej. A post shared by The Late Show (@colbertlateshow) Podczas środowego odcinka amerykańskiego show „The Late Night Show with Stephen Colbert” gościnią Colberta byłaDua Lipa. W trakcie rozmowy prowadzący zapytał piosenkarkę o założony parę lat temu portal lifestylowy „Service 95” i prowadzony tamkącik czytelniczy, w którym artystka dzieli się poleceniami książkowymi. W tym miesiącu piosenkarkę zachwycił tytuł: „Prowadź swój pług przez kości umarłych”, który stał się kanwąfilmu „Pokot”. „To fantastyczna książka… Autorka jest zdobywczynią Nagrody Nobla w dziedzinie literatury. Myślę, że przeczytanie tej książki naprawdę pokazuje dlaczego” – wyznała. Kilka tygodni temu w swoim instagramowym story tę samą książkę chwalił Pedro Pascal. Aktor, który ostatnio zagrał w filmie„Gladiator II”, chętnie dzieli się swoimi czytelniczymi odkryciami. Zapewne możemy spodziewać się, że książki polskiej noblistki w najbliższym czasie zyskają na popularności i będą rozchwytywane przez szerokie grono fanów aktora. A post shared by Pedro Pascal he/him (@pascalispunk) W 2022 roku oswoim zamiłowaniu do twórczości Tokarczuk opowiedziałaNatalie Portman. „Uwielbiam sposób, w jaki ta baśniowa polska powieść łączy tajemnicę, czarną komedię, politykę i filozofię. Gdy Janina Duszejko, preferująca towarzystwo zwierząt astrolog, postanawia zbadać trupy, które pojawiają się wokół niej, między nią a myśliwymi dochodzi do tarcia. Mam nadzieję, że dołączysz do mnie w tym miesiącu w czytaniu!” – napisała aktorka pod swoim postem na Instagramie. Odtwórczyni głównych ról w takich filmach, jak:„Czarny łabędź” i „Gwiezdne wojny”, poza aktorstwem interesuje sięliteraturą. W ramach swojego projektu Natalie’s Book Club, który ma na celu popularyzacją czytelnictwa, gwiazda zaprasza do rozmowy znanych pisarzy. W 2023 roku gościła u niej właśnie Olga Tokarczuk, a sama Portman wyznała, że była „zaszczycona” obecnością pisarki. Inną gwiazdą Hollywood, która poleca książki Tokarczuk, jestChris Pine. Aktor znany z serii filmów „Star Trek” na liście swoich ulubionych tytułów na miejscu drugim, zaraz po „Lady Joker” Kaoru Takemury, umieścił książkę „Bieguni”. Nie dziwi nas fascynacja amerykańskich gwiazd twórczością Olgi Tokarczuk. Jej książki stanowią już część światowego dziedzictwa kulturowego. Jeżeli zagranicą mówią o Polakach, to chcemy, aby mówili właśnie o Tokarczuk. Oby pisarka dalej okrywała nas dumą, a jej powieści zyskiwały sobie kolejnych czytelników, nie tylko wśród gwiazd."
https://www.vogue.pl/a/vogue-polska-x-bmw-art-academy-fotograf-szymon-roginski-o-vr-w-sztuce,„Vogue Polska” x BMW Art Academy: Jak VR może poszerzać doświadczanie sztuki,"Współczesna definicja sztuki jest już tak pojemna, że wkracza w coraz to kolejne nieoczywiste obszary. Podobnie jak technologia, która wraz z rozwojem staje się kusząca także dla osób artystycznych. Już nie tylko tak dalekie od siebie obszary, jak obraz i spacer czy manifestacja i rzeźba, lecz także świat wirtualny stają się medium artystycznej wypowiedzi. Coraz częściej na wystawach można dostrzec publiczność, która dryfuje w okularach na głowie i z dżojstikiem w ręku, zanurzając się w przygotowaną dla nich indywidualną przygodę w wirtualnym świecie.VRdaje nam połączenie obrazu i „nienamacalnej materii”. Nie możemy dzielić się tymi przeżyciami w social mediach, co o dziwo czyni wirtualną rzeczywistość tym bardziej atrakcyjną. Szymon Rogiński jest fotografem, który kilka lat temu zainteresował się technologią VR. W zeszłym roku w Narodowym Instytucie Architektury i Urbanistyki zrealizował projekt„Solastalgia”kuratorowany przez Agnieszkę Tarasiuk. Kiedy i jak zainteresowałeś się VR-em? Był to dla mnie sposób na wyjście, ale też poszerzenie pola fotografii, którą się zajmuję. Zacząłem w pewnym momencie przekształcać zdjęcia w trójwymiarowe modele. Przez ostatnie lata pracowałem nad cyklem fotografii związanym z miejskim bałaganem. W cyklach „Internety”, „Kebaby”, „After Life” skupiałem się na strukturach tymczasowej, porastającej chaotycznie miasta architekturze cienia. Dostrzegłem tu ograniczenia obrazu fotograficznego. Zafascynowało mnie, że istnieją narzędzia, które dają możliwość wyjścia z dwuwymiarowego obrazu w przestrzeń. Zainspirowała mnie technika fotogrametrii, polegająca na robieniu obiektowi zdjęć z wielu kątów i przeliczaniu ich na trójwymiarowe struktury dzięki odpowiedniemu algorytmicznemu programowi. Fotogrametria, której używam, bazuje na fotografii, ale stanowi jej znaczące rozwinięcie. Jak przełożyłeś swoją dotychczasową twórczość na kierunek związany z VR? W moich dotychczasowych projektach fotograficznych zależało mi na powiększaniu obrazu tak, aby wydawało się, że można niemal wejść w fotografowaną przeze mnie przestrzeń. Duże odbitki. Na zdjęciach były to puste przestrzenie, które miały trochę kontekst sceny teatralnej albo kadru z filmu. Zazwyczaj nie było na nich ludzi. Chciałem poprzez te sceny uruchamiać wyobraźnię publiczności, która może dopowiadać sobie to, co się na tej scenie wydarzyło lub za chwilę wydarzy. VR dał mi możliwość wciągnięcia widzów wprost na tę scenę. Co dokładnie umożliwiła ci ta technologia? Umożliwiła immersyjne zanurzenie się publiczności w rzeczywistość, którą stwarzam. Nie jest to praca dwuwymiarowa, do oglądania, a doświadczenie. To jest rewolucyjny wątek – media klasyczne – takie jak film czy wystawę – oglądasz, a w VR jesteś zaangażowana większością zmysłów, zatem możesz dosłownie przeżyć jakąś przygodę, znaleźć się w zupełnie innym miejscu. Nasz mózg wierzy w to, co widzi, i odbiera to jako rzeczywistość. Oczywiście wiemy, że siedzimy na fotelu w okularkach z kablami, ale doświadczenie jest na tyle realne, towarzyszą mu emocje, że można przepracować w nim znacznie więcej, także w obszarze sztuki. VR stał się dla mnie dużym wyzwaniem. Wkroczyłem na nowy, nieznany teren. O technikach fotograficznych wiem już właściwie wszystko. VR pozwolił mi na eksplorowanie nowego obszaru wiedzy i poznanie innych narzędzi. Musiałem je opanować, poznać programy i pojęcia, nauczyć się reżyserować doświadczenie, zbudować narrację do historii, którą chcę opowiedzieć. O czym jest projekt „Solastalgia”? „Australijski filozof Glenn Albrecht zaproponował termin „solastalgia” w roku 2003, opisując emocje spowodowane poprzemysłowymi zmianami krajobrazu. Naturalne ekosystemy degradują się w tempie, którego nie jesteśmy w stanie emocjonalnie zintegrować” – tak ten termin wyjaśniła w tekście towarzyszącym wystawie Agnieszka Tarasiuk. Dla mnie solastalgia oznacza tęsknotę za miejscem, którego się nigdy nie opuściło. To doświadczenie ma związek z negatywnymi zmianami, które dzieją się w naszym środowisku. Mój projekt początkowo nawiązywał do koncepcjiLinearnego Sytemu CiągłegoOskara Hansena. Zainspirowany był skojarzeniem LSC z doświadczeniem wyjazdu z Warszawy, które niezależnie od obranego kierunku trwa średnio około godziny. Poruszasz się liniowo, przez, delikatnie ujmując, estetycznie trudną przestrzeń, z ogromną liczbą reklam, chaosu, kolorów i dziwnych brył porozrzucanych bez planu. W trakcie działań nad projektem okazywało się, że problem chaosu jest uniwersalny, a kontekst pracy poszerza się znacznie w połączeniu z naszymi doświadczeniami pandemii, wojny i pogłębiającej się świadomości trwania klimatycznej katastrofy. Konteksty rozszerzyły się, a historia najnowsza cały czas pracowała nad ostatecznym wydźwiękiem tego projektu.Niezależnie od tego, czy jest to katastrofa wywołana rabunkową gospodarką, betonozą, czy wojną, dla środowiska pozostaje po prostu destrukcyjną działalnością człowieka. W ludziach budzi się natomiast nowe uczucie tęsknoty – solastalgia. O tym jest moja praca. Jak to uczucie przekłada się na konkretne doświadczenie odbiorcy? Solastalgia to praca do samodzielnego odbioru (VR umożliwia także opcję multiplayer, ale nie w tym przypadku), solowe doświadczenie. W mojej pracy możesz przeżyć swobodny, bezcielesny lot po przestrzeni miejskiej, która jest odzwierciedleniem faktycznych miejsc w Polsce; w Warszawie zapisałem np. nieistniejący już budynek, tzw. Czarnego Kota – najsłynniejszej warszawskiej samowolki budowlanej. W trakcie pracy z fotogrametrią odkryłem, że ta technika wycina rzeczy poruszające się, żywe, więc miejsca ruchliwe, dobrze wszystkim znane, wyglądały nagle jak opustoszałe plansze postapokaliptycznej gry. Skanowałem architektoniczne koszmarki i anomalie, które szczególnie mnie interesowały, na przykład podmiejską architekturę szeregową, „łanowe osiedla” – architektoniczną plagę przestrzenną, rzędy domów przeniesione z renderów, które przypominają wierne przełożenie gry „Sims” na rzeczywistość. Świadomie pracuję również z ciekawym aspektem fotogrametrii, którym są glitche algorytmu. Powstają jako błędy w programie, który przelicza zdjęcia na obiekty 3D. Wykorzystuję je do budowania świata w „Solastalgii”. Pojawia się sporo zniekształceń, rozjazdów, takich rzeczy, których nie ma w rzeczywistości, ale paradoksalnie pogłębiają one w tym przypadku wrażenie dokumentu. Jest to poczucie poruszania się po przestrzeni miejskiej i świecie, który sobie urządziliśmy, który jest niezwykle zdehumanizowany, gdzie pozostało już bardzo mało miejsca dla innych form życia i natury. Mam nadzieję, że przejście tego doświadczenia wzmacnia w odbiorcach chęć zatroszczenia się o naszą planetę. To przesłanie przyświecało tej pracy od samego początku. W doświadczeniu kieruje nami muzyka. Poruszamy się za pomocą intuicyjnego fruwania między dźwiękami. Osoby, które przeszły przez to doświadczenie, często mówiły o skojarzeniach z lataniem we śnie czy wręcz podróżą duszy. Kiedyś jako dzieciaki mieliśmy szafę zNarni, za pomocą której znajdowaliśmy się w innym świecie, dzisiaj to VR daje nam taką możliwość. Tak, chociaż nasze ciało nie zawsze jest gotowe na odbiór VR. Mózg odbiera tę rzeczywistość w dosłowny sposób. W trakcie doświadczenia większość nas siedzi lub stoi w miejscu, ale nasz mózg w tym czasie dostaje sygnały, że leci nad krajem. To, co widzi, nie pokrywa się z aktualnym położeniem statycznego, siedzącego ciała użytkownika. U osób wrażliwszych błędnik może lekko wariować. To ty jesteś autorem „Solastalgii”, ale nad powstaniem jej pracowała cała grupa specjalistów. Oczywiście. To był dosyć żmudny proces, który trwał mniej więcej cztery lata. Zacząłem od nauki fruwania i rejestracji fotograficznych wykonywanych z pomocą drona, później zająłem się przekładaniem fotografii na obiekty trójwymiarowe. Kiedy wkroczyłem na etap przełożenia ich na wirtualną rzeczywistość, musiałem znaleźć wsparcie instytucjonalne i udźwignąć produkcję tego przedsięwzięcia. Wsparł mnie w projekcieNarodowy Instytut Architektury i Urbanistyki.Z ramienia Instytutu nieocenioną pomocą byli Bolesław Stelmach i Kacper Kępinski. Wspaniale pracowało mi się z kuratorką Agnieszką Tarasiuk, która wniosła dużo do procesu powstania pracy. Miałem wsparcie świetnej kreatywnej ekipy, cyfrowych osób artystycznych: Jagody Wójcik, Martixa Navrota, Pavlo Mazura; programisty Łukasza Nizika, kompozytora Macia Morettiego, artysty dźwiękowego Gustawa Gliwińskiego, a także producenta Marcina Marczyka i grafika Michała Babskiego oraz wielu osób, które wspierały nas PR-owo i produkcyjnie. Wielu rzeczy uczyłem się w trakcie. Jedną z pierwszych, które musiałem zweryfikować, były założenia muzyczne – okazało się szybko, że dźwięk w VR trzeba przełożyć na przestrzeń 3D, tak aby przemieszczające się w przestrzeni dźwięki działały na odbiorcę w każdym momencie poruszania się w niej i prowokowały do interakcji. Początkowo nie zdawałem sobie sprawy, że muszę pracować nie z kompozytorem, który skomponuje dla mnie utwór jak w filmie, ale z osobą, która stworzy architekturę dźwiękową – za co ostatecznie odpowiadał w „Solastalgii” Gustaw Gliwiński. Dźwięk w VR musi być trójwymiarowy, czyli ambisoniczny. W doświadczeniu nie ma postaci narratora. Dźwięk działa podobnie jak w grze komputerowej. Pozwala wielopoziomowo poczuć poruszanie się w trójwymiarowej przestrzeni. To niezwykle ważny element projektu. Jakie widzisz plusy i minusy realizacji VR? Z pewnością jest to fascynujący, nowy rewir dla sztuki. VR działa na przecięciu sztuk wizualnych, fotografii, filmu, teatru, gier. Wszystko tu się ze sobą ciekawie splata. Paradoksem jest to, że z punktu widzenia rynku sztuki VR, przynajmniej w swojej obecnej formie, wydaje się niekomercyjny. Projekt może obejrzeć mniej widzów niż klasyczną wystawę. VR ma swoją wyporność. Dla widza jest to oczywiście przeżycie ekscytujące, wciąż nowe i za każdym razem niespodzianką jest to, co spotka nas po włożeniu gogli, ale nie wszyscy będą czekać w kolejce, aby to doświadczenie eksplorować. Trudnością wydaje się również bariera finansowa związana z wysokimi kosztami produkcji. Bez mecenatu ani rusz, to z pewnością pole dla inwestycji w sztukę. Z punktu widzenia twórców to wciąż pionierski rewir, co jest ekscytujące. Osoby artystyczne chcą poznawać i eksplorować nowe rejony sztuki. Dużo jest do odkrywania i myślę, że wiele się jeszcze na tym polu wydarzy. Ważne wydaje mi się tworzenie jakościowych doświadczeń z drugim dnem, z przesłaniem. Dzięki uczestnictwu w doświadczeniu można immersyjnie przeżyć coś nieoczywistego czy nawet terapeutycznego. Projektujesz i pokazujesz alternatywny świat sztuki? W „Solastalgii” stworzyłem niematerialny świat, ale wystawa zawierała również instalacje i obiekty. Zdjęcia, rzeźby i fragmenty „wyjęte” ze świata wirtualnego rozstawione były w formie klasycznej ekspozycji. Stojące na środku pawilonu rusztowania pełniły funkcję praktyczną, odgradzając strefę, w której można bezpiecznie zanurzyć się w doświadczeniu. Połączyłem ze sobą różne media. Chciałem pokazać fotografię jako punkt wyjścia dla VR, bo łączą się w sposób oczywisty. Innym zamierzeniem było powtórne zmaterializowanie obiektów, które przeszły cały proces: od fotografii, poprzez cyfrową dekonstrukcję, zaistnienie w przestrzeni VR, by na koniec zostać wyrenderowane i wydrukowane jako obiekty 3D. To przetwarzanie medium fotograficznego w nieskończoność, „zjadanie własnego ogona”, ale też przetworzenie fotografii w świat postfotograficzny. Co oznacza dla ciebie postfotografia? W roku 2015 wykonałem symboliczną pracę pt. „Burned”, w której spaliłem w ogniu kilkadziesiąt starych analogowych aparatów i zrobiłem temu zdjęcie. Praca powstała w momencie, gdy poczułem, że przeszedł mi już żal po odchodzącej epoce fotografii analogowej, która kiedyś wydawała mi się niemożliwym do zastąpienia, magicznym medium. W tamtym momencie zrozumiałem, że taka ontologiczna, dawna forma fotografii staje się historią, a fotografia cyfrowa właśnie otwiera przede mną zupełnie nowe, inne, o wiele większe możliwości. Teraz mogę wciągnąć do niej widzów. Zobaczymy, co będzie dalej."
https://www.vogue.pl/a/7-najglosniejszych-trendow-2024-roku-ktore-pozegnamy-w-2025,"7 trendów, które chętnie pożegnamy wraz z rokiem 2024","Okulary zerówki, ciężkie buty do jazdy na motocyklu, sznury breloków i stroje na siłownię noszone na wieczór zdefiniowały i zdominowały modę dwóch poprzednich sezonów. Czas na coś nowego. Te trendy pożegnamy bez żalu, najchętniej szybko. Według słynnego jużindeksu portalu Lystzainteresowanie marką Miu Miu wzrosło w 2024 roku o 8 proc. Czyli z ogromnego na przeogromne. Brand awansował tym samym na pierwszą lokatę wśród najbardziej pożądanych na wysokiej półce. Każdy chciał uszczknąć ze świata marki, najlepiej w maksymalnie widoczny i najmniej kosztowny sposób. Stąd popularność okularów Miu Regard w owalnych, acetatowych oprawkach imitujących szylkret, o zupełnie spłaszczonych soczewkach. W bestsellerowej wersji – lekko błękitnych i mających chronić także przed światłem emitowanym przez ekrany. Dzięki lekkiej formie i małemu rozmiarowi okulary faktycznie wyglądają niewinnie. Tyle wystarczy, by osiągnąć look uprzejmej, składającej wyrazy uszanowania sekretarki (do czego być może również nawiązuje ich nazwa). Miu Regard to, z wyłączeniem prostych ozdób do włosów, najtańsza rzecz w kolekcji włoskiej marki. Za złote logo na zauszniku trzeba zapłacić około 1500 zł, tańsze alternatywy szybko po premierze wdrożyły do sprzedaży sieciówki iplatformy typu Shein. Rynek, delikatnie mówiąc, już się nasycił. Wspomniane wyżej okulary Miu Miu stały się częścią większego uniformu. Namiętnie (temu słowu można przypisać podwójne znaczenie) noszono je do taliowanych żakietów rozchylających się na biuście i ołówkowych spódnic, tak wąskich, że wymuszają określony sposób chodzenia, seksowny i przerysowany, jak na wybiegach z końcówki minionego wieku. To, co Miuccia Prada potraktowała z przymrużeniem oka, łącząc z wielkimi kurtkami odbijającymi światło i kolorowymi rajstopami, dziewczyny potraktowały bardzo dosłownie. Jedni widzą w tym nową falę feminizmu, inni pustą nostalgię nawiązującą do seriali romantyzującychkorpoświat lat 2000. Różnica jest taka, że dziś nosimy się tak nie do pracy, ale na imprezy. Pod warunkiem że chcemy zmieścić się w kanonie, oczywiście. Transparentne spódnice to jeden z najmocniejszych sprzedażowo nowych trendów ostatnich sezonów, z sukienkami jest podobnie. Inspiracją, jak je nosić, służyli Simone Rocha, Saint Laurent, Alaïa i marki takie, jaknowojorska Tibi, okrzyknięta ostatnio „go to” fashionistek, chcących wpisać się w główny nurt, ale bez kupowania powtarzalnych bestsellerów. Transparentne spódnice pozwalały nam budować mnogość warstw. Dawały się nosić raz na rajstopy, innym razem na spodnie czy gołe ciało. Te ołówkowe albo odwrotnie – przeskalowane, zmieniały formę założonych pod spód sukienek. I tak element idealny do eksperymentów i odświeżenia garderoby padł ofiarą własnej popularności. Widzieliśmy już wszystko, chwilowo wystarczy. Żeby ubrać się tak samo jak ktoś inny, nie trzeba mieć tych samych ubrań. Niestety dobrze to zrozumieliśmy. Rok 2024 był rokiem szukania alternatyw. Redaktorzy portali, a także użytkownicy i użytkowniczki platform społecznościowych takich jak TikTok, z uporem maniaka poszukiwali w sieci najwierniejszych i najlepszych jakościowo „zamienników”. Niestety ta łaskawsza i bardziej pozytywnie nacechowana nazwa (względem „podróbki”) przyjęła się dość szeroko, oswajając tym samym całe zjawisko. Czerpaliśmy z niego bez umiaru, kopiując całe sylwetki, powtórzone z wybiegów przez topowe influencerki i influencerów. Mimo szeroko głoszonego przez portale branżowe powrotu indywidualnego stylu chętnie korzystaliśmy z szablonów. Bojówki ze stanikiem i wielką kurtką, długi futrzany płaszcz do cienkich rajstop i mikroszortów, bomberka albo robocza kurtka z koszulą pod krawatem i parą mokasynów noszonych z białą skarpetką to świetne stylizacje. Problem w tym, że powtórzono je setki tysięcy razy. Marki zwęszyły biznes w naszym zmęczeniu dyktaturą sneakersów. Choć popularność wciąż zyskiwały nieco nostalgiczne modele Pumy, nawiązujące do halówek czy korków, a popularność współpracy markiadidas z Wales Bonnerosiągnęła apogeum, masowo przerzuciliśmy się na bardziej eleganckie modele. Baleriny, najchętniej ze sprzączkami i wstążką, jak te od Diora czyMiu Miu, nosiliśmy na zmianę z ciężkimi bikerami na kowbojskim kopycie z rzędami dzwoniących sprzączek. Na fali popularności mody archiwalnej i Johna Galliano ze zdwojoną siłą wróciły teżTabi Margieli. Kiedyś atrybut awangardy, z czasem zaczęły stanowić część kapsułowej szafy, będącej podstawą influencerskiego uniformu. Nie trzeba było pytać nikogo, skąd ma buty, wszyscy nauczyliśmy się nazw bestsellerowych modeli i dobrze je sobie utrwaliliśmy, widząc je co krok. Niech to będzie wyzwaniem na nadchodzący sezon: znaleźć parę, której nikt nie rozpozna, i nosić ją z dumą. Tegoroczneigrzyska olimpijskie– co nie bez znaczenia, zorganizowane w Paryżu – podgrzały i tak już wysokie emocje wobec sportu. Popularnośćpadla, pilatesu i nieformalnych klubów biegowych zaowocowała wielkim powrotem stylu nowojorskiego, czy to w wydaniu codziennym: legginsy do marynarki i płaskich butów, czy bardziej chic: nawiązującego do dziedzictwa Ralpha Laurena, który nie tylko zmienił w tym sezonie dyrektora kreatywnego, lecz także zaliczył niespodziewany skok w rankingach popularności. Torebki zaczęły przypominać torby na trening, szorty – spodenki do pływania, a okulary zbliżyły się do tych kolarskich. Trend z codziennego szybko rozlał się na bardziej formalną modę wyjściową. Cenny jest taki powiew świeżości i mieszanie światów, ale skoro emocje po igrzyskach opadły, opaść powinien też entuzjazm do kolekcji rodem z Decathlonu. Etui na telefon z wmontowanym uchwytem na błyszczyk stało się bohaterem setek tysięcy zdjęć zrobionych w lustrze i marketingową rewelacją. Bestsellerowy produktRhodeto istne perpetuum mobile – każdy sprzedany egzemplarz stawał się naturalną reklamą kolejnego. Użyteczne przedmioty rozpropagowane przez influencerki z milionową publicznością stawały się wiralami. Stąd wariactwo na temat kubków Stanley, na które wzięcia nie zmniejszyły nawet doniesienia o szkodliwej zawartości ołowiu. Do osiągnięcia modnego looku potrzebne były też sznury kompozycji kolorowych breloków, czapki z daszkiem z chwytliwymi hasłami oraz torebki w kształcie zwierzaków, które nierzadko zastępowaliśmy pluszakami. Wszystkie razem stanowiły niezawodny sposób, by przypodobać się algorytmom. Jest w tym pewien kłopot. Media społecznościowe, które miały służyć do szukania inspiracji, stały się przewidywalne i zaczęły zabijać naszą kreatywność. Nadchodzący rok staje temu na przekór. Na wybiegach dominować będą wpływy z historii mody. Wpisanie się w ten trend wymagać więc będzie więcej fantazji i researchu."
https://www.vogue.pl/a/geneo-x-spersonalizowana-technologia-hi-tech-zareaguje-na-konkretne-potrzeby-twojej-skory,Ta spersonalizowana technologia hi-tech zareaguje na konkretne potrzeby twojej skóry,"Geneo X to urządzenie kosmetyczne wykorzystujące aż pięć technologii hi-tech. Umożliwia przeprowadzanie indywidualnie dobranych, bezinwazyjnych, a przy tym odmładzających zabiegów nowej generacji. Takich, które pobudzają naturalne procesy w skórze i wspierają wielopoziomowe modelowanie twarzy. A to przekłada się na jędrną, gładszą, bardziej wypoczętą cerę. Ulubione zabiegi większości klientów gabinetów kosmetycznych? Tak zwane bankietowe, które błyskawicznie poprawiają kondycję i wygląd skóry. Jest ona wtedy rozświetlona, nawilżona, gładka, a jej koloryt ujednolicony. Ale efekt fajerwerków po kilku dniach od zabiegu gaśnie. A gdyby tak połączyć pielęgnację działającą jak zastrzyk dotlenienia z wielopoziomowym modelowaniem i pobudzić w skórze odpowiednie procesy, by dłużej cieszyć się efektemglow? Takie możliwości daje nowa generacja zabiegów wykonywanych urządzeniem Geneo X. Co warto o nich wiedzieć? Sprawdzamy, komu przyda się skorzystanie z takiej procedury w tym zabieganym przedświątecznym okresie. Co wyróżnia zabiegi Geneo X i czego można po nich oczekiwać? Przede wszystkim ich siła tkwi w tym, że są spersonalizowane – dlatego wymagają poprzedzającej je konsultacji u specjalisty. Jesteśmy podobni, ale skóra ma lepsze i gorsze momenty. Często sygnalizuje też stan całego organizmu. Dlatego w okresie podwyższonego stresu czy infekcji bywa przesuszona, a gdy nie zapewniamy sobie odpowiedniej ilości snu lub odpoczynku, występują na niej niedoskonałości lub nierównomierny koloryt. Styl życia ogromnie przekłada się bowiem na nasz wygląd. Na szczęście korzystając z nowoczesnych zabiegów, można zredukować malujące się na twarzy zmęczenie i stres oraz szybko poprawić stan cery, co z kolei polepszy nasze samopoczucie. Geneo X to urządzenie z trzema głowicami, które wykorzystuje aż pięć różnych technologii hi-tech. OxyGeneo aktywuje moc kapsułki z danego protokołu pielęgnacyjnego (jest dziewięć różnych do wyboru – więcej w dalszej części artykułu). To etap, który dotlenia skórę, a dzięki właściwościom peelingującym działa głęboko oczyszczająco. OxyGeneo stanowi więc dobry wstęp do dalszych kroków zabiegowych. Drugą technologią w urządzeniu są ultradźwięki, które ułatwiają przenikanie składników aktywnych w głąb skóry. Dzięki temu substancje czynne nie zatrzymują się na powierzchni naskórka. Trzecią technologią w Geneo X jest tripolarna fala radiowa, która zapewnia ujędrnienie. Stymuluje produkcję kolagenu, czyli białka podporowego na płytszych warstwach naskórka. Ilość i jakość kolagenu przekładają się na bardziej zwartą, gładką skórę bez zmarszczek. Działanie fali radiowej jest długotrwałe, więc nie kończy się po naszym wyjściu z gabinetu. Zagęszczenie skóry będziemy odczuwać nawet kilka miesięcy później. Czwartą technologią w urządzeniu jest ESA, która dociera głębiej niż fala radiowa. Umożliwia wielopoziomowe modelowanie i aktywuje komórki do regeneracji. Gruntownie stymuluje procesy naprawcze, co przekłada się na widoczną poprawę napięcia skóry. Ostatnią technologią jest masaż przynoszący skórze wyciszenie i odprężenie. To przyjemne zwieńczenie rytuału Geneo X. Jakie są wskazania do wykonania Geneo X? Ponieważ to zabieg dostosowany do indywidualnych potrzeb, każdy może z niego skorzystać. Ze względu na to, że Geneo X działa modelująco na wszystkich poziomach skóry, gwarantuje nieinwazyjne ujędrnianie. Dzięki zastosowaniu technologii oczyszczającej i dotleniającej procedura sprawdzi się do cery tłustej, łojotokowej i z tendencją do zmian trądzikowych. Natomiast dotlenienie i dogłębne oczyszczenie, a także dostarczanie składników aktywnych, m.in. poprzez ultradźwięki, to rozwiązanie dla cery matowej, zmęczonej i poszarzałej. Zabieg wyrównuje powierzchnię i koloryt naskórka oraz rozjaśnia cerę, niwelując widoczne przebarwienia. Napina i wygładza, dzięki czemu spłyca linie i zmarszczki. Jest więc uniwersalnym rozwiązaniem rozmaitych problemów skórnych. W dodatku oprócz pięciu opisywanych technologii do Geneo X dołączono dziewięć różnych kapsułek do wyboru do konkretnego, spersonalizowanego protokołu. Pierwsza to Balance, która zapewnia głębokie oczyszczanie i przywraca równowagę w skórze. Sprawdzi się do cery mieszanej, tłustej lub łojotokowej. Drugą kapsułką jest Detox, który twórcy Geneo X nazywają nowym startem dla skóry. Oczyszcza, odświeża i odmładza. Trzecim protokołem jest Illuminate, czyli zabieg dopasowany do cery o nierównomiernym kolorycie i z przebarwieniami. Rozjaśnia plamy, ujednolica cerę i dodaje jej blasku. Czwarta opcja to Revive – doskonały wybór dla cery dojrzałej z widocznymi zmarszczkami. Stymuluje produkcję kolagenu, co przekłada się na wygładzenie linii i poprawę napięcia twarzy. Piątą wersją Geneo X jest Glam, czyli zabieg ujędrniający, który dodaje skórze blasku. Natomiast kapsułka Retouch natychmiast poprawia koloryt i wygładza twarz. Kolejnym protokołem do wyboru jest Hydrate przynoszący nawilżenie i wypełnienie linii wynikających z odwodnienia. Doskonałą opcją jest też Protect, czyli ósma wersja zabiegu. Kapsułka Protect zmniejsza stany zapalne w skórze, a także wzmacnia barierę hydrolipidową naskórka. Ostatnim protokołem z portfolio Geneo X jest Energize (nazywany espresso dla skóry), który aktywuje najważniejsze procesy naprawcze. Genialny wybór przed większym wyjściem. Mając taki wachlarz możliwości – pięć technologii i dziewięć różnych kapsułek – naprawdę jest w czym wybierać. Podczas konsultacji kosmetolog wyklucza przeciwskazania do wykonania procedury lub korzystania z którejś technologii. Następnie wybiera odpowiedni wariant zabiegu. Geneo X zawsze rozpoczyna się od usunięcia z twarzy makijażu i wszelkich zanieczyszczeń. Natomiast kolejny krok zależy już od typu wybranej procedury. Może nią być np. wielopoziomowe ujędrnianie i stymulacja syntezy kolagenu i elastyny, czyli zabieg z wykorzystaniem kapsułki Revive. Na płytsze warstwy działa wówczas technologia tripolarnej fali radiowej, natomiast do głębszych dociera ESA, pobudzając naturalne procesy naprawcze. Skóra po Geneo X jest napięta, gładka i wygląda młodziej. Alternatywa? Kapsułka Detox lub Energize, które sprawdzą się przy cerze poszarzałej i matowej lub nadmiernie przetłuszczającej się, o zmęczonym kolorycie. Oba rozpoczynają się złuszczaniem i dotlenianiem skóry głowicą OxyGeneo. Na dokładnie oczyszczoną cerę nakładane jest serum, którego składniki aktywne docierają do głębszych warstw dzięki ultradźwiękom. Tuż po zabiegach Detox lub Energize skóra wygląda na wypoczętą. Wydaje się młodsza, gładsza, jest supernawilżona. Efekt ujędrnienia stopniowo się pogłębia. Powód? Geneo X to zabiegi, które działają dwutorowo, zapewniając efekt natychmiastowy, widoczny tuż po wyjściu z gabinetu, a także działanie długofalowe, które występuje od kilku tygodni do kilku miesięcy później. To doskonała inwestycja w poprawę kondycji skóry i przywrócenie jej blasku, który o tej porze roku jest towarem luksusowym."
https://www.vogue.pl/a/damski-trencz-jak-mala-czarna-nigdy-nie-wyjdzie-z-mody-oto-modne-modele-na-jesien,"Damski trencz, jak mała czarna, nigdy nie wyjdzie z mody. Oto 8 modnych modeli na jesień 2024","Zdaniem Francisa Scotta Fitzgeralda „życie zaczyna się dopiero jesienią, gdy robi się chłodniej”. I choć nam znacznie bardziej służy sierpniowe słońce, aniżeli listopadowa plucha, musimy przyznać, że szykowanie garderoby na sezon zimowy przynosi dużo frajdy. Bo oznacza ponowne otulanie się długim na dwa metry szalem, wślizgiwanie się w wełniany sweter z golfem i wyciąganie z dna szafy już nieco wysłużonego, ale – jak mała czarna – nieśmiertelnego trencza. Jeszcze nie macie swojego wymarzonego modelu? Oto 8 najbardziej stylowych na tę i każdą inną jesień. Swoją nazwę – Filkins –trenczmarki Drykorn odziedziczył po maleńkiej sennej wsi położonej w hrabstwie Oxfordshire na południu Wielkiej Brytanii. Ale sylwetką i szarmem znacznie bliżej mu do wielkiej mody z ulic Nowego Jorku. Ma stylizowaną na lata 40. XX wieku obłą formę, długość do połowy łydki, rozłożysty kołnierz, dwa masywne guziki ułożone równolegle w talii i zaprojektowane w tym samym miejscu wiązanie stylizowane na pas do judo. Ze wszystkimi tymi wielkomiejskimi zapędami kontrastuje kolor oksfordzkich cegieł – niby khaki, ale wpadający w złoto. Dzięki temu ten płaszcz może nieco rozjaśnić szarą polską jesień. To model sięgający gwiazd lub odwrotnie – po który sięgają gwiazdy. Damski trencz z Acne Studios ma bowiem zadatki na pierwszoplanową rolę: idealną długość, eleganckie rękawy, zbożowy kolor i majestatyczny szal do przerzucenia przez ramię lub puszczenia luzem. Pozostaje pytanie, czy wystylizować go z encyklopedyczną poprawnością jak Sophia Loren w „Chłopcu na delfinie”, czy niepokornie, z postawionym kołnierzem, niczym Humphrey Bogart. Podobno jeszcze zanimtrencztrafił w ręce (i przed kamerę) Hollywood, rozpropagowali go brytyjscy arystokraci, dla których nieprzemakalny płaszcz stał się nieodłącznym elementem polowań. Dziś prochowce – przynajmniej te wyselekcjonowane przez nas – z myślistwem nie mają nic wspólnego. No, chyba że zdolność do łowienia trendów. Model od & Other Stories uwodzi przeskalowaną sylwetką. Ma rozkloszowany dół, bufiaste rękawy i zanurzono go w klasycznej czerni, która pozwoli wybrzmieć również innym modnym elementom stylizacji – od pantofelków Mary Janes po kalosze. Decyzję co do obuwia uzależnijcie od nieprzewidywalnej jesiennej pogody. Jesień wcale nie musi być skąpana w strugach deszczu, szarobura, dżdżysta. Afirmujmy bezchmurny wrzesień, ciepły październik, pogodny listopad. A wtedy i natrenczz Reserved – o formie poncha, ze ściętymi pod skosem rękawkami – znajdzie się miejsce. W cieplejsze dni polecamy nosić go do ciężkich butów i zamaszystych sukienek z jedwabiu, w nieco chłodniejsze – do sztybletów i grubych swetrów z golfem. Można by się rozwodzić nad tym, jak pięknie płaszcz z Co ucieleśnia pożądanąjesienią 2024stylistykęladylike(patrz: rozkloszowany dół, zaokrąglone ramiona, wysoki kołnierzyk, wcięcie w talii), ale lepiej spojrzeć na jego sezonowe dopasowanie. Uszyto go nie ze stosunkowo lekkiej gabardyny, lecz z kilku warstw tkaniny z domieszką wełny. Jego klapę przeciągnięto aż na ramię, zapobiegając przewianiu, zadbano też, by – w przeciwieństwie do większościtrenczy– zapinał się pod szyję i sięgał przynajmniej do kolan. A jako że został przygotowany na pogodę w kratkę, pokrywa go szkocka plątanina pasków. Idealny. Damski trenczz Cos to wzorowy uczeń dawnych dekad. Ma tradycyjną długość za kolano, głębokie kieszenie, jest dwurzędowy i przewiązany paskiem, zdobią go pagony, patki i wieńczy efektowny kołnierz (ten nadgorliwie zduplikował). Jedyne, co go od oryginałów odróżnia, to klamra – kwadratowa, a nie jak kiedyś półokrągła, która miała służyć żołnierzom do przenoszenia granatów. To JW Anderson był projektantem, który obiektem pożądania uczynił zabawkowy balon. Jego kształt nadawał obcasom, z niego szył buty i nim przeplatał rzeźbiarskie sukienki. A teraz balonową sylwetkę nadajetrenczowi w wersji mini. Maksymalnie pompuje linię krótkiego płaszcza i – żeby bąblasta forma nie opadała – odcina mu dopływ powietrza elastyczną gumą w biodrach. Noście go, podkręcając lotny efekt, z luźnymi jeansami, ołówkowymi spódnicami z wełny lub – na wysokim C jak po helu – z zamaszystymi sukienkami boho. To nie zagadka w stylu „kura czy jajko”, bo wiadomo, że historia trencza zaczęła się od wynalezionej w XIX wieku przezThomasa Burberry’egonieprzemakalnej gabardyny. A gdyby tak na samym początku jesieni, bez ryzyka przemoknięcia, nieco w tej opowieści namieszać i zamiast gabardyny wybrać denim? Zwłaszcza przełożony na piękny płaszcz jak ten od Levi’sa – o strzelistej sylwetce i zanurzony w głębokim odcieniu październikowego nieba? Wypatrujcie gwiazd! Zobacz także"
https://www.vogue.pl/a/digitalsyndication-5-sposobow-jak-elegancko-nakryc-do-swiatecznego-stolu-zima-2024-wedlug-nowojorskich-trendsetterow,Stroimy stoły! 5 nowojorskich trendsetterów dzieli się swoimi świątecznymi nakryciami,"Projektanci mody, szefowie kuchni, bywalcy i organizatorzy najważniejszych nowojorskich przyjęć pokazują, jak podejmują gości zimą 2024 roku, i specjalnie dla „Vogue’a”dekorują świąteczny stół. Prawdziwa uczta dla zmysłów. Wiele z nas uczy się, jak nakrywać do stołu, już jako dzieci. Zadanie polegające na odpowiednim ułożeniu sztućców i serwetek jest z początku dość proste, uczy się go poprzez wyliczanki czy różne barwne opowieści, jak ta o nożu chroniącym łyżkę. (Rycerzu strzegącym księżniczki, pasterzu pilnującym swojej owcy). Jednak dla niektórych nakrywanie do stołu wykracza poza obowiązek pamiętany z dzieciństwa i staje się pełnoprawną formą sztuki. „Vogue” poprosił pięć postaci ze świata kultury znanych ze swojej przyciągającej wzrok estetyki – od szefów kuchni uhonorowanych Nagrodą Jamesa Bearda, przez projektantów mody, po gościnie i organizatorki najważniejszych nowojorskich przyjęć – o stworzenieinspirujących, artystycznych dekoracji stołów. Jedyną wytyczną było to, że miał to być stół świąteczny. Niektórzy z nich natychmiast ją zignorowali.– Nie jestem miłośniczką świąt– mówi mi muza Warhola i filantropka Deeda Blair, podczas gdy pozostali ze wskazówki skorzystali w całej rozciągłości. W rzeczy samej, nominowany do nagród CFDA duet projektantów Tanner Fletcher otworzył na swojej stronieosobny sklep ze świątecznymi dekoracjami, gdzie znaleźć można między innymi zastawę stołową vintage i zabytkową. Poniżej znajdziecie pięć zupełnie różnych dekoracji stołów, które mogą stanowić inspirację dla waszego wystroju na Boże Narodzenie, Chanukę i każde inne święto (oraz jedną, dzięki uprzejmości pani Blair, która może inspirować was przez cały rok). – Najważniejszy jest tu klimat angielskiej wsi– mówi Fletcher Kasell o świątecznym stole należącym do niego i Tannera Richiego. Duet stojący za nominowaną do nagród CFDA marką modową Tanner Fletcher połączył koronkowy bieżnik z cedrową girlandą, a zamiast świec wybrał pięć różnych lamp vintage. Tak naprawdę wszystko, co znajduje się na ich stole, to projekty vintage: od srebrnych tac po obrączki do serwetek. (Gdybyście się zastanawiali, to włoski projekt z lat 60.).– Niektóre z tych rzeczy są od mojej mamy, ze środkowego zachodu. Przysyła nam całe pudła różnych przedmiotów– mówi Richie ze śmiechem. Rzeczywiście, ich stół ma w sobie coś wyraźnie ludowego: jakby należał do szykownej babci w Cotswolds lub rodziny F. Scotta Fitzgeralda w St. Paul w Minnesocie z przełomy wieków. Nawet jedzenie – domowa szarlotka – emanuje ciepłą, sentymentalną nieokreślonością.– Powinnaś czuć się, jakbyś była w świecie pełnym nostalgii, który jest zarazem nowoczesny– mówi Kasell. 92-letnia Deeda Blair, jedna z ostatnich przedstawicielek prawdziwej nowojorskiej socjety, nie bawi się w świąteczne dekoracje.– Pomyśl tylko o zakładaniu lampek na choinkę, ile to trwa i ile trwa ich zdejmowanie… To zabiera bardzo dużo czasu– mówi Deeda Blair i dodaje:– Poza tym mam dom, w którym nie mam ochoty na czerwień, a więc proszę. Gdy „Vogue” wraz ze swoją fotografką wchodzą do jej mieszkania w River House – kultowym apartamentowcu, w którym mieszkali Henry Kissinger, Greta Garbo i Cornelius Vanderbilt Whitney – zgodnie z obietnicą w zasięgu wzroku nie ma nic czerwonego. Zamiast tego są tam odcienie niebieskiego, szarego i kremowego, a jej dom może poszczycić się powściągliwością chłodnych pasteli z akcentami nawiązującymi do neoklasycyzmu i skandynawskiego minimalizmu. (Mąż Blair, William „Bill” Blair, był ambasadorem w Danii, a potem na Filipinach). Przy oknie z widokiem na East River znajduje się okrągły stół z nakryciami dla czterech osób. Blair nigdy nie podejmuje większej liczby gości: po wielu dekadach wyprawiania wielkich, skomplikowanych w przygotowaniu przyjęć dla zagranicznych dyplomatów, gdy para przeprowadziła się do Nowego Jorku, Blair rzuciła okiem na swoją nową jadalnię i zamieniła ją w bibliotekę.– Wolę urządzić trzy kolacje dla czterech osób niż jedną dla 24– zauważa.– To ciekawsze. Co znajduje się na jej stole? Kompozycja od Zeze Flowers (firma przełożyła inne zamówienie, by obsłużyć panią Blair tego poranka), malowane rzeźby przedstawiające rośliny, XVIII-wieczna chińska porcelana (pozyskana zarówno z Paryża, jak i z Danii) oraz bambusowe sztućce, a wszystko to ułożone na obrusie tkanym w Gwatemali. W przerwach między opowieściami o przyjęciach w Kopenhadze i słomkowych kapeluszach od Christiana Lacroix noszonych w Paryżu Blair zachęca nas, byśmy poczekali, aż wyjdzie księżyc, który zapewni lepsze oświetlenie dla naszych fotografii. Następnie przechodzi do swojej przerobionej z jadalni biblioteki, by zapalić. Każdy, kto ma ochotę do niej dołączyć, jest mile widziany. Clare de Boer otwiera drzwi swojego domu w Park Slope, ubrana w zapinaną na guziki koszulę i bez makijażu. Jej pięcioletni syn Abraham ściska ją za rękę, by w końcu poczęstować mnie ciastkiem i zaprowadzić do jadalni, gdziestół z wiśniowego drewna jest nakryty przepięknie, choć niezbyt wymyślnie. Białe talerze znajdują się na plecionych podkładkach marki Rush Matters, a po obu ich stronach leżą klasyczne, solidne sztućce od Davida Mellora. Na szczycie stołu umieszczono kompozycję z roślin zimozielonych.– Wszystko, co rośnie bujnie w grudniu, to właśnie to, co powinniśmy jeść i ścinać. W grudniu nie ma żadnych kwiatów, z wyjątkiem gwiazd betlejemskich– mówi de Boer. Następnie wskazuje na kosz czerwonych cebuli:– Czerwona cebula jest dla mnie jak grudniowa świąteczna bombka. To właśnie ta hipersezonowość sprawiła, że de Boer stała się sławna: jest szefową kuchni, czterokrotnie nominowaną do Nagrody Jamesa Bearda za swoje restauracje King i Stissing House, w których menu zmienia się z dnia na dzień. Gdy siedzi przy stole, w najwyższym stopniu stawia na aspekty praktyczne: talerze te można myć w zmywarce, są one klasy restauracyjnej. (– Można by rzucić takim o ścianę, a on się nie stłucze– wyjaśnia). Jej serwetki są prawie że komicznie gigantyczne – stanowią odzwierciedlenie życia z trójką małych dzieci, którym podczas jedzenia trzeba przykryć kolana. Abraham z przejęciem pokazuje mi, że pod jedną taką serwetką mieści się cała jego głowa. Jej stół nie jest jednak ascetyczny. De Boer przyznaje, że ma w sobie coś ze sroki – na maselnicy znajduje się przyciągająca wzrok solniczka vintage w kształcie muszli. Poza tym, jak wyjaśnia, stół ożywa w pełni, gdy poda się już posiłek:– Zawsze myślę o jedzeniu. Nie lubię przeładowanych stołów, które przeszkadzają w jedzeniu ikonwersacji. Szef kuchni i założyciel marki Yardy World DeVonn Francis od wielu lat odnajduje inspiracje w dwóch pozornie przeciwstawnych estetykach: ponurej obfitości flamandzkich obrazów i kalejdoskopie barw jego własnego jamajskiego dziedzictwa. A jednak na stole, który nakrył dla „Vogue’a” – na którym znajdują się szalone kompozycje z piaskownicy zwyczajnej, daktyle i ciasta z tahini z czarnego sezamu z artystycznymi zawijasami lukrowej polewy – inspiracje te bez problemu się ze sobą łączą.– Chcę, by stół wydawał się zrównoważony, zabawny i świąteczny– mówi DeVonn Francis. Podejmując gości, Francis zawsze stara się osiągnąć efekt niezobowiązującej elegancji. Po piękną porcelanę i srebro sięga nawet przy okazji kolacji z przyjaciółmi organizowanych zupełnie na ostatnią chwilę:– Zasady dotyczące tego, jak spędzamy razem czas, są głupie. Myślę, że każdy dzień jest wyjątkowy– mówi. Choć jest tradycyjnie wyszkolonym szefem kuchni, to gotując w domu, Francis stara się również unikać zobowiązujących dań.– Uwielbiam chwile w rodzinnej atmosferze– mówi z uśmiechem. – To obrus, z którego korzystaliśmy w każde święta, gdy dorastałam– mówi Romilly Newman w swoim mieszkaniu na Brooklynie, wskazując na obrus D Porthault z motywem zielonego pnącza. Po tym, jak odziedziczyła go w spadku po swojej babci, korzystając z niego w Święto Dziękczynienia i Paschę, Newman z wielkim pietyzmem skomponowała kolekcję zastawy stołowej, która stanowi jego dopełnienie: to serwetki vintage w kształcie warzyw i sztućce marki Christofle, a także cienkie świece, które nadają nakryciom odrobiny nastroju. Często ustawia je tak, by były różnej wysokości.– Chciałam zachować romantyczną atmosferę i z biegiem wieczoru obserwować, jak ze świec kapie wosk, a one same tracą formę– mówi. Ponieważ jest stylistką kulinarną, zawsze skupia się przede wszystkim na kwiatach i jedzeniu. W centrum stołu znajduje się kompozycja kwiatowa zrobiona z zielonego mchu i fioletowych kalli.– Chciałam, by sprawiały wrażenie, jakby wyrastały ze stołu– mówi o swoich kwiatach. Z kolei na srebrnej tacy leżą kandyzowane owoce z Fortnum and Mason. Newman przyznaje, że na pierwszy rzut oka jej stół może wydawać się bardzo stonowany. Jednak „tak naprawdę chodzi o to, jak dekoracja zmienia się z biegiem wieczoru”, wyjaśnia i dodaje:– Uwielbiam plamki na obrusie. Uwielbiam, jak wygląda jedzenie, kiedy po prostu nakładasz sobie góry pięknych potraw. Uwielbiam sposób, w jaki ludzie rozglądają się po stole. Artykuł ukazał się oryginalnie na Vogue.com"
https://www.vogue.pl/a/co-czytac-w-2025-roku-oto-15-ksiazek-na-ktore-czekamy,"15 książek, na które czekamy w 2025 roku","Mijający rok można uznać za bardzo udany pod względem wyboru ciekawych i dobrych lektur. Osobiście czułam wręcz klęskę urodzaju. Ciągle czeka na mnie niezła sterta tzw. must-read, choćby biografia Róży Luksemburg Weroniki Kostyrko (Marginesy) czy „Królikarnia” Tess Gunty (Czarne). Co nam szykują wydawcy na 2025 rok? Co rusz zaostrzają nam apetyty krótkimi zapowiedziami, choć pewnie i tak te najsmaczniejsze kąski trzymają na razie w tajemnicy. Zacznę od krótkiej listy do tegorocznego Bookera. Wszyscy obstawiali, że na podium stanie Percival Everett z powieścią „James”, za którą zdążył już zebrać zacne nagrody, jak Kirkus Prize for Fiction czy National Book Award. Ale ku zaskoczeniu krytyków i krytyczek ten zaszczyt spotkałSamanthę Harvey za powieść „Orbital”.Polska publiczność będzie mogła wydać własny werdykt w przyszłym roku, bowiem obie książki trafią do księgarń i obie w przekładzie Kai Gucio. „Orbita” (bo taki jest zapowiadany polski tytuł) ukaże się pierwsza, bo w połowie marca, w Wielkiej Literze. To króciutka proza, której akcja rozgrywa się na stacji kosmicznej na orbicie okołoziemskiej – wielonarodowa, sześcioosobowa załoga obserwuje Ziemię z góry, robi zdjęcia, prowadzi rozliczne badania i obserwacje. Amerykanka, Włoch, Japonka, Anglik i dwóch Rosjan – ponad podziałami politycznymi, ponad ziemskimi sprawami. Brak grawitacji, niemożność znalezienia fizycznego punktu oparcia wymuszają inną perspektywę, inny rodzaj bliskości. Harvey poprzez swoich bohaterów medytuje nad kondycją naszej planety zmierzającej ku upadkowi, nad sensem ludzkości w skali wszechświata, ale też śpiewa psalm pochwalny i żałobny zarazem na cześć piękna i unikatowości Ziemi, które nam umykają. Ale czy trzeba dać się wystrzelić w kosmos, żeby ten rozpad dostrzec, żeby dostrzec ludzkie zło? Dość naiwny i wydumany koncept, jak dla mnie. No ale Booker! Więc nie będę się mądrzyć. Za to premierę polskiego przekładu „Jamesa” wydawnictwo Marginesy zapowiada na drugi kwartał. Tu z kolei już sam pomysł Everetta na powieść kusi, by po nią sięgnąć. Bowiem autor „przepisał” na nowo „Przygody Hucka Finna” Marka Twaina, ale narratorem uczynił towarzysza Hucka, Jima – tytułowego Jamesa, zbiegłego niewolnika, któremu groziło sprzedanie go i rozdzielenie z rodziną. Warto więc przed tą lekturą przygotować sobie grunt i odświeżyć książkę Twaina czytaną za dziecka. Już w styczniu ukaże się nakładem Wydawnictwa Literackiego „Ponury tygrys” Neige Sinno w tłumaczeniu Katarzyny Marczewskiej. To książka, jak zapowiada wydawca, balansująca między powieścią, pamiętnikiem, esejem i konfesją w styluAnnie Ernaux. Zresztą noblistka napisała rekomendację na okładkę: „Bez wątpienia najmocniejsza i najgłębsza książka, jaką kiedykolwiek przeczytałam, o tym, jak dorosły może zdewastować życie dziecka”. Francuska autorka Neige Sinno miała siedem czy osiem lat, gdy ojczym zaczął ją gwałcić. Dziewczyna milczała na temat własnej krzywdy, dopóki nie wyjechała na studia, kiedy zgłosiła sprawę do prokuratury. Na pewno zapowiada się ważna lektura, choć raczej tego cięższego kalibru. Inna warta rozważenia książka z Wydawnictwa Literackiego, również francuskiego pisarza (amerykańskiego pochodzenia) Jonathana Littela „Kłopotliwe miejsce”, ukaże się w lutym. Ukojenia raczej nie przyniesie, ale refleksję na temat rozpadającego się świata zapewne tak – tym razem oglądanego z bliska, nie z kosmosu. Ale jako to bywa w przypadku twórczości Littela, czy znowu wzbudzi tyleż zachwytu, co rozczarowania? Po jego głośnej ponad 1000-stronicowej powieści „Łaskawe” z 2006 roku (polski przekład Magdalena Kamińska-Maurugeon WL, 2008) nagrodzonej Goncourtami, która miała chyba tyle samo wielbicieli, co przeciwników, a potem po dwóch reportażach „Czeczenia” (WL, 2011) i „Zapiski z Homs” (WL, 2013) średnio przyjętych, czego mamy się spodziewać po „Kłopotliwym miejscu”? Owym tytułowym kłopotliwym miejscem jest Babi Jar, gdzie w ciągu dwóch dni – 29 i 30 września 1941 roku – Niemcy zamordowali 33 771 Żydów, a do 1943 roku dokonali rzezi w sumie na 100 tys. osób, szacuje się, że wśród ofiar było 60 tys. Żydów „i 40 tysięcy innych osób, żołnierzy Armii Czerwonej, marynarzy flotylli Dniepru, komisarzy politycznych, agentów NKWD, cywili wziętych za zakładników, Romów, ukraińskich nacjonalistów, prawosławnych duchownych, osób psychicznie chorych i wiele, wiele innych, które miały nieszczęście nie spodobać się okupantowi” – jak wylicza Litttel. W 2021 roku z zamiarem publikacji na temat Babiego Jaru autor wybiera się tam z fotografem Antoine’em d’Agata – miejsce zagłady znajduje się dziś w Kijowie i można do niego dojechać metrem, linią nr 3. Littel pracę nad pierwszą wersją książki ukończył 22 lutego 2022 roku, a dwa dni później Rosja zaatakowała Ukrainę. Jego tekst zdewaluował się w dwie doby. Wrócił więc do punktu wyjścia, do Babiego Jaru, na stację metra, która zmieniła się w schron i w tymczasowy dom dla okolicznych mieszkańców. Polski przekład Jacek Giszczak. Z kolei wydawnictwo Pauza na połowę stycznia zapowiada polską premierę kolejnej powieści uwielbianej powszechnie Ottessy Moshfegh. Po bestsellerowym „Moim roku relaksu i odpoczynku”, a potem „Lapvonie” i „Eileen” oraz zbiorze opowiadań „Tęsknota za innym światem” przyszła kolej na „Śmierć w jej dłoniach” w przekładzie Teresy Tyszowieckiej. Opis wydawcy brzmi obiecująco: „Vesta Gul po śmierci męża mieszka z dala od cywilizacji wraz ze swoim psem. Pewnego dnia, podczas spaceru po lesie, znajduje liścik rozpoczynający się od słów: »Miała na imię Magda. Nikt nigdy się nie dowie, kto ją zabił. (…) Tu spoczywają jej zwłoki«. Tyle że ciała… nie ma. Vesta postanawia, że notatkę pozostawiono specjalnie dla niej, musi więc znaleźć mordercę tajemniczej Magdy, inaczej ofiara – dla której tworzy całe wymyślone życie – zostanie zapomniana. Historia rozwija się w zaskakujący sposób, a czytelnik nabiera przekonania, że nie do końca powinien wierzyć w to, co opowiada Vesta, oględnie mówiąc – kobieta jedyna w swoim rodzaju. Czy przypadkiem żałoba po śmierci męża Waltera nie doprowadziła jej do obłędu? Czy przerwanie terapii przeciwlękowej może wyjaśnić kolejne obsesje, w tym śniadaniową i biblioteczną? A może działa tu jakaś mroczna siła nie z tego świata?”. Piątego lutego do księgarń trafi długo przeze mnie wyczekiwany reportażAleksandry Boćkowskiej„Gdynia. Pierwsza w Polsce” (Czarne). Wyczekiwany, bo miałam nadzieję, że ukaże się zaraz po „Gdyni” Grzegorza Piątka (W.A.B.). Piątka interesowało powstawanie miasta i jego przedwojenne losy, a Boćkowską zajmują czasy powojenne, i te peerelowskie, i te po przełomie. No ale autorka kazała poczekać chwilę dłużej. Wiem, że warto czekać, bo nigdy się na pisaniu Boćkowskiej nie zawiodłam. Bo to dziennikarka z krwi i kości. (Kto nie czytał, polecam przede wszystkim„Księżyc z Peweksu. O luksusie w PRL”.)W opisie wydawcy czytamy: »Gdynia: najbardziej polskie z polskich miast, powstałe w kontrze do niemieckości Gdańska i Sopotu. Do dziś pielęgnuje odrębność. „Gdynianie mają poczucie, że muszą strzec tego skarbu: polskości, własności, kapitalizmu« – tłumaczy jeden z rozmówców Aleksandry Boćkowskiej. Autorka z reporterską wnikliwością prowadzi nas przez powojenne dekady życia miasta, które istnieje od ledwie stu lat. Rozmawia z mieszkańcami, społecznikami i politykami, opowiada losy miejsc niemożliwie pięknych, jak basen na Polance Redłowskiej, i niemożliwie zapomnianych, jak osiedle Pekin. Sprawdza, jak działa pamięć o tragicznym Grudniu 1970. Na wypucowanych fasadach modernistycznych kamienic szuka rys. W latach 90. znajduje źródła ważnych dla Gdyni słów: »prestiż«., »przedsiębiorczość«., »nowoczesność«, by się przekonać, że najważniejsze to przecież »miłość«”. Również w lutym doczekamy się polskiego wydania „Żądła” Paula Murraya (przekład Łukasz Witczak, Filtry). Na tę powieść cieszę się szczególnie, bo ostatnio mam wyjątkową słabość do autorów (-rek) irlandzkich i czytam ich (i je) zachłannie. A ta książka została uznana za jedną z najlepszych powieści roku 2023 według „New York Timesa” i „New Yorkera”, no i znalazła się w finale Bookera. A tak tytuł rekomenduje wydawca: Paul Murray bywa przez krytyków określany odpowiedzią Dublina na Jonathana Franzena. »Żądło« bowiem – podobnie jak powieści amerykańskiego autora – to rozległa, realistyczna saga rodzinna utrzymana w tragikomicznym tonie. Dysfunkcje rodziny są tutaj zwierciadłem bolączek całego społeczeństwa. Niegdyś zamożnych Barnesów poznajemy w chwili, gdy globalny kryzys finansowy pogrzebał ich majątek. Materialna katastrofa rodziny pociąga za sobą emocjonalną – przeżywaną przez każdego jej członka inaczej. Upadek lukratywnego biznesu Dickiego odsłania grę pozorów, w jakiej wszyscy bohaterowie uczestniczyli. Jego żona Imelda, za młodu najpiękniejsza dziewczyna w miasteczku, nadal udaje przed sąsiadami, że wszystko jest w porządku, tymczasem wystawia swoją biżuterię na eBayu. Ich córka, Cass, kiedyś najlepsza uczennica w klasie, zamiast uczyć się do matury, coraz częściej pije na umór. Najmłodszy PJ boi się przyznać rodzicom, że ma za małe buty, i marzy o tym, by uciec z domu. Coraz bardziej ucieka też jego ojciec, który spędza czas w lesie z miejscowym renegatem, budując schron przed nadchodzącą apokalipsą. Wszyscy zadają sobie pytanie o swoje miejsce w życiu i o to, dlaczego sprawy potoczyły się tak źle”. Filtry w kwietniu planują też wydać najnowszą prozę już 86-letniej wielokrotnie nagradzanej Joyce Carol Oates – „Rzeźnika”, w polskim tłumaczeniu Kai Gucio. I to może być naprawdę wciągająca, choć makabryczna lektura. Przynajmniej tak wróży recenzja z „New York Timesa”: „Tytułowy rzeźnik to Silas Aloysius Weir, który przez 35 lat pełni funkcję dyrektora w New Jersey State Asylum for Female Lunatics (Stanowym Azylu dla Kobiet Obłąkanych w New Jersey), gdzie panują wręcz przerażające i skandaliczne warunki. Mimo że Silas przeszedł jedynie czteromiesięczne szkolenie medyczne w podrzędnej szkole, chętnie przechwala się renomą swojej rodziny – jego wujek jest słynnym astronomem na Harvardzie, gdzie ukończyło studia także dwóch jego braci. Silas jednak uchodzi za »czarną owcę« rodziny. Początkowo wychwalany, Silas ostatecznie staje się znienawidzony jako pionier w dziedzinie »ginekopsychiatrii«, obszaru przesiąkniętego mizoginią. W swojej wypaczonej perspektywie postrzega pochwę jako »istne piekielne siedlisko brudu i zepsucia«, a kobiece genitalia opisuje jako »odrażające w swojej budowie, funkcji i estetyce«”. Swoje okrutne eksperymenty przeprowadza na kobietach, które nie mają głosu, choć jego pacjentkami są również Virginia Woolf czy Mary Jane, a Benjamin Franklin ogłasza go geniuszem. Przez lata pseudolekarzowi, który „leczy umysły”, „lecząc” schorzenia części intymnych, udaje się pozostawać bezkarnym. Dużo dobra czytelniczego szykuje nam jak zawsze wydawnictwo ArtRage, zdecydowanie wybijającego się na lidera książek bez pudła – przynajmniej wedle mojej skromnej opinii. Tak więc już w styczniu czeka nas kolejny tytuł Santiaga Roncagliola – autora „Nocy szpilek”. Tym razem ma to być łotrzykowska powieść historyczna. Akcja „Roku, w którym narodził się diabeł” (przekład Tomasz Pindel) rozgrywa się w XVII-wiecznej Limie. „W mieście pogrążonym w przestępczości i korupcji młody konstabl trybunału Świętej Inkwizycji Alonso Morales staje się świadkiem niezwykłych wydarzeń, pełnych złowieszczych znaków, i brutalnej walki o władzę, a w pogoni za Złym odkrywa miłość i własną, skomplikowaną historię rodzinną. Wszystko okazuje się tu ostatecznie zupełnie inne, niż z początku mogłoby się wydawać” – czytamy w opisie wydawcy. W lutym następny Jon Fosse – „To jest Ales” (przekład Iwna Zimnicka) – nowela o pamięci i stracie. W marcu sprawdzony już Arturo Perez-Reverte i jego „Ostatnia zagadka” w tłumaczeniu Katarzyny Okrasko. Rok 1960. Zbrodnia ma miejsce na maleńkiej greckiej wyspie Utakos na Morzu Jońskim. Ofiarą jest angielska turystka. A w kwietniu kolejny tytuł wspaniałego Sebastiana Barry’ego – „porywająca powieść o I wojnie światowej i powstaniu wielkanocnym” zatytułowana „Droga jeszcze daleka”. Opis kusi: „W 1914 roku osiemnastolatek Willie Dunne opuszcza Dublin, swoją rodzinę i ukochaną Grettę, którą planuje poślubić. Zaciąga się do wojska, by niosąc pomoc Belgii, stawić czoła Niemcom na froncie zachodnim w szeregach Królewskiego Pułku Fizylierów Dublińskich. We Flandrii czeka go orgia przemocy i niewyobrażalna groza, a przy życiu trzymają go tylko listy od bliskich, towarzysze broni i Dostojewski”. Przekład Tomasza S. Gałązki też kusi. W Agorze wypatrzyłam co najmniej dwie książki warte wydania pieniędzy. Pierwsza to „Drugie życie czarnego kota” Stanisława Łubieńskiego. Kto czytał „Dwanaście srok za ogon”, nawet nie będzie się zastanawiał i od razu w kwietniu – bo na kwiecień zapowiadana jest premiera – pobiegnie do księgarni. Tym razem autor zaprasza do wspólnego obserwowania drzew, ptaków, chrząszczy, porostów w Warszawie, prowadzi nas w zakątki stolicy, do których rzadko trafiłoby się samemu. Natomiast w maju nareszcie nowa powieść Aleksandry Zbroi, po „Mireczku” dostaniemy „Muszę ci coś powiedzieć” – i raczej wesoło nie będzie. Za to literacko na pewno czeka nas uczta. I tu przytoczę zapowiedź wydawcy: „To opowieść o poszukiwaniu miłości w cieniu nieuleczalnej choroby, której towarzyszy kulturowa stygma. Tytułowe słowa nie chcą przejść głównej bohaterce przez gardło, ale właśnie od tego wyznania rozpoczyna się ta historia: »Drogi, muszę ci coś powiedzieć. Mam HIV«. Zahukana, lekko zakompleksiona dziewczyna z polskiej prowincji właśnie znalazła się na Tajwanie, przyjechała tutaj ze swoim pierwszym poważnym chłopakiem i we własnej głowie rozgrywa bajkowe love story, które w rzeczywistości nie wygląda wcale tak różowo. Informacja o zarażeniu wirusem HIV to kompletny szok, ale też groźba wydalenia z kraju, w którym nie ma miejsca dla takich jak ona. Za pomocą emocjonalnego rollercoastera, jakim są losy jej bohaterki, Ola Zbroja znowu opowiada o Polsce, społecznym awansie i z rozmysłem pociąga za naderwaną skórkę, spod której sączy się krew, ale i sypie złoty brokat”. W sierpniu fanów Abdulrazaka Gurnaha czeka literacka gratka – najnowsza powieść brytyjskiego pisarza urodzonego na Zanzibarze, której angielski tytuł brzmi „Theft”. To pierwsza książka napisana przez autora po otrzymaniu literackiego Nobla w 2021 roku. Na stronie brytyjskiego wydawcy Bloomsbury (angielska premiera książki planowana jest na marzec 2025) można przeczytać zarys fabuły: „Na przełomie XXI wieku troje młodych ludzi wkracza w dorosłość w Tanzanii. Karim wraca do swojego sennego rodzinnego miasteczka po studiach, pełen nowej pewności siebie i ambicji. Fauzia dostrzega w nim szansę na ucieczkę od duszącego wychowania. Oboje oferują schronienie Badarowi, biednemu chłopcu, który wciąż nie jest pewien, czy przyszłość ma mu cokolwiek do zaoferowania. W miarę jak turystyka, technologia i nieoczekiwane szanse oraz zagrożenia docierają do ich spokojnego zakątka świata, każde z nich odkrywa, co naprawdę oznacza wzięcie losu w swoje ręce”. Powieść ukaże się w Wydawnictwie Poznańskim w przekładzie Aleksandry Walulik."
https://www.vogue.pl/a/podcast-filozofia-jest-dla-dziewczyn-s-2-odc-5-wszystko-o-milosci,"Podcast „Filozofia jest dla dziewczyn”, s. 2, odc. 5: Wszystko o miłości","Na święta przynosimy Państwu z dr.Katarzyną Kasiąmiłość, która jest pewnie w ścisłej topce tego, czego wszyscy pragniemy. Ale jest trudno pochwytna i przycupnęła gdzieś między metafizyką a fizjologią, filozofowie mają z nią problem i woląo wojnie(wojna jest matką wszechrzeczy, jak mówił Heraklit) niż o miłości, zwłaszcza tej ludzkiej, nie boskiej. Dlatego ten odcinek nagrywamy z książką w dłoni i jest to napisana ze dwie dekady temu pozycja„Wszystko o miłości” bell hooks. Autorka daje tam intrygującą definicjęmiłości, która dla niej nie jest uczuciem, ale jak mówi: jest aktem woli, czyli zarówno intencją, jak i działaniem. Jest wolą „rozszerzenia własnego ja w celu pielęgnowania własnego lub cudzego rozwoju duchowego”. Rozmawiamy o tym, że ludzkość myli z miłością kateksję (brzmi jak groźna choroba, ale wyjaśniamy w audycji, co to znaczy, o toksynach„miłości romantycznej”i o tym, że przyzwalamy w niej na idealizowanie i uwielbienie, ale też na ranienie, krzywdę, przemoc. I zastanawiamy się nad możliwością miłości, która jak u hooks, nie jest miłością nakierowaną na posiadanie, ale na obopólny rozwój.  Podcastu „Filozofia jest dla dziewczyn”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/wywiad-z-marieta-zukowska-o-filmie-proba-luku,Marieta Żukowska: Żałobę trzeba przeżyć,"–Ta rola była dla mnie wyzwaniem– zdradzaMarieta Żukowska. –Po raz pierwszy nie mogłam schować się za moją postacią. Mam wrażenie, że przeniknęła do mojej duszy. „Próba łuku” to już druga współpracaMariety Żukowskiejz reżyserem Łukaszem Barczykiem. Po raz pierwszy spotkali się na planie w 2008 r., gdy kręcił niepokojącego„Nieruchomego poruszyciela”, za którego otrzymała nominację do Orła. Wstrząsająca kreacja, jaką stworzyła w nim aktorka, na długo pozostaje w pamięci. Film katapultował Żukowską do aktorskiej pierwszej ligi, a Barczykowi, z którym gwiazda związana jest również prywatnie, nadał status reżysera artysty, który nie kręci dzieł pod publikę, ale dla samej przyjemności tworzenia. „Próba łuku” to kolejny popis jego wizjonerstwa, dla Żukowskiej zaś – zawodowego kunsztu. –Zdajemy sobie sprawę, że formuła filmu jest wymagająca– mówi nam Żukowska. –Ale taki był zamysł. Wierzę w widza. Nie uważam, że trzeba mu podawać wszystko jak na tacy. Przeciwnie, myślę, że dziś widz jest spragniony kina skłaniającego do refleksji. Widzęto pocórkach. Cały czas pokazujemy im w domu klasykę kina. Miały okazję obejrzeć m.in.„Szaradę” z Audrey Hepburnw maleńkim kinie Amondo w Warszawie i były zachwycone. Dlatego wierzę, że kino autorskie wciąż jest potrzebne. „Próba łuku” miała swoją premierę podczasmiędzynarodowego festiwalu Nowe Horyzonty we Wrocławiu. Film pokazywano w specjalnej sekcji Mistrzynie, Mistrzowie. –Spotkanie z widzami tuż po projekcji było czymś wspaniałym, bardzo ciekawym– wspomina aktorka. –Ta wymiana energii, różnorodność interpretacji. Z przyjemnością słuchaliśmy, jak postrzegają naszą opowieść. Okazało się, że film dla każdego jest o czymś innym. Bardzo mnie to cieszy, bo właśnie tego pragnęliśmy – nie być mądrzejszymi od widza, pozostawić mu dowolność odbioru naszej historii. Każdyma możliwość przefiltrowania jej przez własną wrażliwość i osobiste doświadczenia– dodaje Żukowska. Gwiazda zdradza, że jedna wypowiedź szczególnie zapadła jej w pamięć. –Pewna pani wyznała, że film bardzo ją poruszył, ale wzbudził też pewną wątpliwość– opowiada. –Zapytała, czy naszym zdaniem warto wracać do swojej traumy. Myślę, że jeśli gdzieś zabrnęliśmy i czujemy, że nie damy rady zrobić już ani kroku naprzód, warto się cofnąć. Bo tylko po śladach, niczym w labiryncie, uda nam się znaleźć wyjście i wrócić do siebie. Właśnie o takim powrocie do bolesnej przeszłości opowiada „Próba łuku”. Marta (Marieta Żukowska) przed laty straciła męża, Krzysztofa. Byli wtedy razem na greckiej wyspie Thassos, którą ten fascynował się od dawna. Wyprawa zamieniła się w koszmar – Krzysztof zniknął bez śladu. Marta po 10 latach wraca na wyspę, by odtworzyć i zrozumieć bieg wydarzeń. Towarzyszy jej ekipa filmowa, której przewodzi przyjaciel Krzysztofa, Łukasz (grany przez Barczyka). Tylko czy Marta aby na pewno nie rozumie, dlaczego mąż zaginął? Czy raczej postanowiła nie pamiętać? –Nie ma czegoś takiego, jak pamięć obiektywna– mówi Żukowska. –To, co przeżywamy, przekształcamy we wspomnienia, wybierając, zwykle podświadomie, co chcemy zachować, a czego nie. To, co nas przerasta, często próbujemy wyprzeć – zwłaszcza jeśli, jak w przypadku mojej bohaterki, są to doświadczenia traumatyczne.Wyparcienie jest jednak cudownym lekiem na trudne emocje. Bo te zawsze upomną się o naszą uwagę. Po tym, co spotkało jej męża, Marta jest w szoku. Był jej pierwszą miłością, razem wchodzili w dorosłość, chcieli budować wspólną przyszłość. Ale z czasem coś w ich relacji zaczęło się psuć. Jednak Marta nie była gotowa odejść.Naznaczona przeszłością, kurczowo trzymała się teraźniejszości– tłumaczy aktorka. –Marta nosi w sobie lęk przed odrzuceniem – gdy była dzieckiem, porzucił ją ojciec. Panicznie bała się więc kolejnej utraty i była gotowa na wszystko, by jej zapobiec. Zdeterminowana, by ratować związek, pojechała więc z mężem w ostatnią wyprawę. W środowisku, które on zdążył już sobie oswoić, oraz wśród ludzi, z którymi się zaprzyjaźnił, nie czuła się komfortowo. W pewnej chwili zachłysnęła się jednak wyjątkową energią wyspy. Jej dzikością, zmysłowością, wolnością. Wszystkie te cechy uosabia jeden z jej mieszkańców, Martin, z którym Krzysztof celowo poznał żonę. Dlaczego to zrobił? Nie wiadomo. Wiadomo natomiast, że akt, którego był reżyserem, go przerósł. Skok w głębinę to oczywiście metafora wolności – do życia czy do śmierci. Skoczyć – dosłownie – postanowiła też Marieta Żukowska. To była jej prywatna konfrontacja z lękiem. –Miałam siedem lat, gdy tonęłam– wspomina. –Do dziś pamiętam to uczucie paniki, tę niemoc.Łukasz, znając moje doświadczenia, dał mi wybór. Mogłam wspiąć sięna skałę i skoczyć, mogłam też to sobie odpuścić. Chciałam jednak być jak najbliżej mojej postaci, a przecież film opowiada o jej konfrontacji z traumą. Zrozumiałam, że tak jak Marta muszę stanąć twarzą w twarz z tym, czego boję się najbardziej. Żukowska wahała się, czy skoczyć. Ostatecznie przekonały ją słowa włoskiego aktora Davide Denci.Powiedział: – Marieta, woda jest kobietą– wspomina. –Natura jest kobietą. Po prostu zaufaj przestrzeni, ja cię uratuję. I… wskoczyłam. Było doprawdy niezwykle– śmieje się gwiazda. –Akurat na mnie skonfrontowanie sięz traumą podziałało kojąco. Ale ważna była też możliwość wyboru. Bo zarówno podjęcie wyzwania, jak i rezygnacja z niego może być doświadczeniem uzdrawiającym. Marta od początku była pomyślana trochę niczym przedłużenie Mariety Żukowskiej. Dlatego nie dziwi, gdy wraz z ekipą filmową klatka po klatce rekonstruując wydarzenia feralnego wyjazdu na Thassos, reżyser pyta: –Mówić do cebieMartaczy Marieta? –Marta– odpowiada. –Marta to jednak postać odrębna, obdarzona jedynie cząstką mnie –wyjaśnia nam aktorka. – Nasze tożsamości się przenikają, co, w moim mniemaniu, czyni film Łukasza jeszcze bardziej intrygującym. To mieszanka dokumentu i fabuły. A jak zagrać postać z dokumentu? Dlatego „Próba łuku” to dla mnie tak wielkie zawodowe wyzwanie. W części dokumentalnej musiałam zapomnieć o wszystkich narzędziach aktorskich pozwalających zachować dystans między tym, kogo gram, a tym, kim jestem. Potem musiałam natomiast przenieść tę postać do części fabularnej… Postanowiłam zapomnieć o wszystkich zasadach i po prostu odczuwać, być w danej chwili z emocjami, które mi towarzyszyły. Byłam po prostu zawieszona między „dwoma światami”. Żukowska tłumaczy także, że w „Próbie łuku” reżyser podjął próbę opowiedzenia mitu o Odyseuszu i Penelopieàrebours.– Dziś kobieta nie czeka na mężczyznę, lecz wyrusza we własną podróż, jak Odyseusz– mówi aktorka. –Musi przejść długą drogę wiodącą przez dziewczęcość, kobiecość, partnerstwo czy też macierzyństwo, by zrozumieć, kim jest. Te wszystkie doświadczenia ją umacniają, dają wiedzę, siłę i, na koniec, akceptację. To z nich ostatecznie zbuduje siebie. Nowy film Barczyka porusza również jeszcze jeden ważny, a trochę wypierany przez nas temat. Żałobę. Marta przechodzi ją późno, bo świadomie i konsekwentnie blokuje emocje. Z Thassos wróciła w ciąży. Bliskim mówi jedno, sama wie drugie. Żyje w przygniatającym poczuciu winy. Gdy zaginął jej mąż, była w szoku, ale wszystko, co czuła, zakopała najgłębiej, jak się dało. Pogodzenie się z tym, co się stało, przyjdzie dopiero wtedy, gdy dopuści do głosu skrywane emocje. Wtedy spłynie na nią też spokój i nadzieja. –Nie da się wyprzeć żałoby– mówi Żukowska. –Trzeba utulić swój ból, dać sobie prawo do cierpienia po utracie, a potem czule pożegnać przeszłość. Ostatecznie to właśnie robi Marta – żegna swoją przeszłość, z miłością i szacunkiem. I jest już wtedy inną osobą. Widać to nawet na zewnątrz, bo zamiast eleganckich płaszczy i swetrów z francuskich butików ma na sobie kiczowatą różową sukienkę i brokatowe szpilki. Już nie próbuje nikogo odgrywać, nareszcie może być sobą. Te błyszczące szpilki toMiu Miu, jedna z ulubionych marek aktorki. Bo Marieta Żukowska po raz pierwszy była na planie nie tylko aktorką, lecz także kostiumografką. –To była dla mnie frajda, bo kocham modę– wyznaje. –Wizerunek jest w filmie szalenie istotny, buduje postać.Dlatego długo zastanawiałam się, jak ma wyglądać Marta, która przecież na naszych oczach przechodzi przemianę. Za pomocą stroju chciałam uzewnętrznić to, co się w niej dzieje. Początkowo jest zupełnie nieprzystosowana, z rezerwą traktuje ekipę filmową, alienuje się, wypiera, po co rzeczywiście przyjechała na Thassos. Jej absurdalnie, jak na okoliczności, szykowny wizerunek odzwierciedla moment, w jakim się znajduje. Jest usztywniona, nieprzyjazna, zamknięta.Stopniowo look Marty staje się mniej zobowiązujący, „normalnieje”. Moja bohaterka wchodzi w specyfikę sytuacji i aurę wyspy. Myślę, że to, jak wygląda i jak zmienia się na zewnątrz, mówi widzowi więcej niż poszczególne słowa czy sceny. A przynajmniej mam taką nadzieję. Żukowska zdradza też, że w nowej roli zaliczyła małą wpadkę. –Przyznaję, dałam plamę– wspomina ze śmiechem. –„Próbę łuku” kręciliśmy w marcu i na wyspie, zamiast słonecznie i ciepło, było wietrznie i zimno, padał nawet śnieg. A ja zapomniałam o puchowych kurtkach dla całej ekipy! Przyjaciele, z którymi kręciliśmy nasz kameralny film, na szczęście mi wybaczyli. Więcej o filmie „Próba łuku” w reżyserii Łukasza Barczykatutaj. Marieta Żukowska – polska aktorka filmowa, telewizyjna i teatralna. Doceniana za wnikliwe analizy granych przez nią postaci oraz wielowymiarowe kreacje aktorskie. Na koncie ma 12 nagród aktorskich, zarówno na polskich, jak i międzynarodowych festiwalach. Członkini Polskiej Akademii Filmowej."
https://www.vogue.pl/a/kultowy-film-szkola-czarownic-z-1996-roku-opowiada-o-odkrywaniu-wewnetrznej-sily,Kultowa „Szkoła czarownic” z lat 90. opowiada o odkrywaniu wewnętrznej siły,"„Jeśli jesteś kobietą i jeśli odważysz się wejrzeć w samą siebie, przekonasz się, że już jesteś czarownicą” – głosi cytat otwierający książkę„Czarownice. Niezwyciężona siła kobiet” Mony Chollet. W swoim eseju autorka, posługując się licznymi odwołaniami do historii i dzieł kultury, przygląda się figurze czarownicy jako narzędziu do wykluczania kobiet ze społeczeństwa. W ostatnich dekadach wiedźmy, czarodziejki i wróżki wróciły do łask, na dobre rozgaszczając się w popkulturowych obrazach. Głośnateen drama„Szkoła czarownic” (1996) przetarła szlak wyemancypowanym nastoletnim czarownicom. Gdy najważniejszy film w karierze Andrew Fleminga ujrzał światło dzienne, wciąż na palcach jednej ręki można było policzyć niekonwencjonalne reprezentacje czarownic w kinie popularnym. Aż trudno uwierzyć, że do końca lat 80. XX wieku dominował obraz wiedźm jako starych, nienawidzących dzieci kobiet w charakterystycznych, spiczastych kapeluszach („Czarnoksiężnik z krainy Oz”,„Hokus pokus”). Pod koniec wieku można jednak dostrzec wyraźny wzrost popularnościfilmów, które przyglądały się figurze czarownic w świeży, odbiegający od stereotypu sposób, z „Czarownicami z Eastwick” (1987) i „Sabriną, nastoletnią czarownicą” (1996) na czele. „Szkoła czarownic” („The Craft”) była na tym tle propozycją wyjątkową: wypełniła lukę wśród produkcji skierowanych do młodych kobiet, które niekoniecznie chcą się podporządkować obowiązującym normom. Mrok, zadziorność i unikatowy, czerpiący z gotyckiej estetyki styl uczyniły film tzw. natychmiastowym klasykiem, do którego dobrze wraca się także dziś – mimo tego, że zaproponowana w nim wizja feminizmu niekoniecznie przeszła próbę czasu. – pisała Zofia Krawiec na okładceksiążki „Szepczące w ciemnościach”, serii rozmów ze specjalistkami i specjalistami na temat kulturowego archetypu wiedźmy. Tymi wnuczkami były też na pewno bohaterki „The Craft”. I to w bardzo dosłownym znaczeniu. Gdy po przeprowadzce do Los Angeles Sarah (Robin Tunney) zaczyna edukację w prywatnej szkole katolickiej, jej nietypowe zdolności szybko zostają dostrzeżone przez trzy licealne buntowniczki: Nancy, Bonnie i Rochelle. A tak się składa, że akurat potrzebowały takiej osoby jak ona, aby uzyskać dostęp do sił wszechpotężnego ducha wszechświata, Manona. Początkowo wszystko układa się świetnie – nastolatki uczą się korzystać ze swoich mocy, wyrównują rachunki z tymi, którzy je gnębili (wciąż w stosunkowo niegroźny sposób), a więź między nimi się zacieśnia. Są odrzutkami, które w swojej grupie wreszcie odnajdują siłę. Wraz z nabywaniem sprawności w rzucaniu magicznych uroków stopniowo tracą kontrolę nad swoimi pragnieniami i zaczynają nadużywać mocy, zaburzając naturalną równowagę w kosmosie. Jak to zwykle w kinie gatunkowym bywa, z czasem ich fantazje obrócą się przeciwko nim, a bohaterki staną przed serią fundamentalnych dylematów. Na pierwszy rzut oka można odnieść wrażenie, że „Szkoła czarownic” to raczej nieskomplikowana opowieść przeznaczona dla nowej, wciąż w tamtym czasie reprezentacyjnie niezaopiekowanej grupy odbiorczej, składającej się z ambitnych, niezależnych młodych kobiet. Pod wieloma względami faktycznie tak jest. Film Fleminga można traktować jako nietypową dla tamtego momentu w historii kinahigh school dramao narodzinach kobiecej dojrzałości i odkrywaniu wewnętrznej siły. I to już całkiem sporo, ale myślę, że gdyby „The Craft” zatrzymywał się na powiązaniu emancypacji z nauką czarnej magii, jego czar zostałby stłumiony innymi, często bardziej samoświadomymi propozycjami, które w tamtym czasie coraz częściej pojawiały się w kinie głównego nurtu. „The Craft” miał do zaoferowania widzkom jeszcze więcej: stylistyczne wizjonerstwo i społeczne zaangażowanie. Na marginesie szkolnych dramatów poruszono wiele do dziś tabuizowanych tematów: od problemu znęcania się nad słabszymi przez walkę z depresją i seksizmem po dyskryminację rasową i klasową (Bonnie to jedyna ciemnoskóra dziewczyna w szkole, a Nancy jest wprost nazywana „białym śmieciem”, jak obraźliwe określa się białych obywateli Stanów Zjednoczonych znajdujących się na dole drabiny społecznej). Natychmiastowy fenomen tytułu zaskoczył samych twórców. –Nagle bycie dziwakiem stało się źródłem siły– miała powiedzieć na temat swoich wrażeń z seansu Zoe Lister-Jones, reżyserka sequelu „The Craft: Dziedzictwo” z 2020 roku. Film Fleminga dowartościowywał kobiety, które nie pasowały (i nie chciały pasować) do schematów. Także pod względem wyborów modowych. Z charakterystycznych dla tamtych czasów winylowych płaszczów, oversize’owych kardiganów zarzuconych na delikatne halki, gotyckich chokerów i biżuterii wykorzystującej sakralne symbole stworzyły stylizacje, które wyznaczyły styl nowoczesnych wiedźm i do dziś wracają whalloweenowych propozycjach outfitówna TikToku. Stroje zaproponowane przez kostiumografkę Deborah Everton umiejętnie miksowały style, śmiało zestawiając wpływy grunge’owej i gotyckiej estetyki z boho. Stylizacje stały się kluczowe dla prezentacji przemiany charakterów bohaterek, rezonując z problemami, z którymi się zmagały, oraz informując o ich miejscu w strukturze społecznej szkoły. Analiza „The Craft” przez pryzmat mody to dziś fascynująca podróż, w której każdy detal ma znaczenie – jak niepozorne, sznurowane buty Nancy, które nawiązują do obuwia noszonego przez czarownice w XVII wieku, gdy odbywały się słynne procesy czarownic z Salem. „Szkoła czarownic” wydaje się mroczniejsza i okrutniejsza niż wiele współczesnych produkcji. I choć trudno byłoby ją uznać za klasyczny horror, to wiele z sugestywnych obrazów wciąż może wywoływać dreszcz przerażenia. Rozbiega się też w sposobach definiowania kobiecej seksualności i przyjacielskiej solidarności; nieraz ma w tym zakresie słuszną intuicję, ale brak tu kobiecej wrażliwości. Przekonująca idea, że „nie ma czarodziejstwa bez siostrzeństwa” przez moment stanowiła obiecujący punkt wyjścia, jednak scenariusz skręca w inną stronę, do końca opowiadając się po stronie zemsty i wzajemnej wrogości postaci. Ten wewnętrzny system wartości chyba najbardziej odróżnia go od kontynuacji z 2020 roku, rozgrywającej się dwie dekady po zaprezentowanych w filmie wydarzeniach. Wbrew obiegowym opiniom sequel wcale nie jest takim złym filmem. Choć brak mu zadziorności i wizjonerstwa pierwowzoru, do końca stawia na kobiecą solidarność i z empatią przygląda się problemom związanym ze szkodliwymi definicjami męskości. Otwarcie przypomina również, że w byciu wiedźmą „połowa sukcesu to wiara w siebie” – nie moce Manona, nie magiczne księgi, nie horoskopy. A to już myśl w sam raz na nasze czasy."
https://www.vogue.pl/a/pochwala-indywidualizmu-w-nowym-szostym-numerze-vogue-polska-living,Nowy numer „Vogue Polska Living”: Pochwała indywidualizmu,"Od wiktoriańskiego domu Iny Lekiewicz Levy, którego renowacja stała się projektem na życie, przez niezwykłe pracownie Marii i Aleksandra Oniszhów, Barbary Falender iZofii Wyganowskiejpo rzymski hotel, który współtworzył Luca Guadagnino – najnowszy numer „Vogue Polska Living” wypełniają przestrzenie osobistych wyborów. Na ponad 300 stronach prezentujemy wyselekcjonowany design, zapraszamy do zachwycających wnętrz i analizujemy najważniejsze tendencje sezonu. „Co to znaczy, że wnętrze zostało dobrze zaprojektowane? Nie znam odpowiedzi, może nie ma jednej dobrej. Za to cieszę się, że ten numer to pochwała indywidualizmu oraz czegoś, co można określić jako szacunek do materii” – pisze we wstępniaku najnowszego, szóstego wydania „Vogue Polska Living” redaktorka prowadząca Hanna Rydlewska. Jego okładkę zdobi wnętrze londyńskiego domu Iny Lekiewicz Levy i jej męża Benjamina. Redaktorka naczelna „Vogue Polska” urządza i restauruje wiktoriański budynek z największym pietyzmem, zupełnie odchodząc od współczesnych przyzwyczajeń. –Nie mam białych ścian. Używanie bieli we wnętrzach to zresztą stosunkowo nowy koncept i w starych domach po prostu się nie sprawdza– mówi w rozmowie z Kamilą Wagner. Inną perłę architektury odkrywamy w Warszawie – dom atrialny z początku lat 70. na Sadybie. Tu przestrzeń dla swojej rodziny urządziła architektka Ewelina Moszczyńska, z czułością zachowując eksperymentalne rozwiązania architektów sprzed 10, 30 i 50 lat. –Dla mnie to także kwestia wartości, po kilku latach pracy w Danii przesiąkłam filozofią zrównoważonego życia. Zdecydowanie wolę szukać, remontować i wykorzystywać ponownie, niż napędzać szaloną nadprodukcję i przebierać w gąszczu wtórnychobiektów– mówi w wywiadzie Basi Czyżewskiej. Szukanie inspiracji w historii i lokalnym dziedzictwie, łączenie idei Bauhausu i estetyki art déco to z kolei ważny motyw zlokalizowanego na katowickim Nikiszowcu mieszkania, o którym projektant Mat Kubaj opowiada Julii Właszczuk. W nowym numerze „Vogue Polska Living” przyglądamy się także kreowaniu idealnego miejsca pracy. Odwiedzamy historyczną pracownię Joana Miró na Majorce, o której artysta w 1954 roku pisał z przejęciem: „Nie mogę usiąść i pracować na serio, dopóki nie zbuduję odpowiedniej atmosfery”. Do skupienia brakowało mu osobistych drobiazgów, jak kamyki przyniesione z plaży (tekst Basi Czyżewskiej). Równie osobiście swoją przestrzeń do pracy traktują rzeźbiarka Barbara Falender (tekst Aleksandry Koperdy) orazprojektantka wnętrz Zofia Wyganowska, która na pracownię zaadaptowała mieszkanie w jednej z najokazalszych przedwojennych kamienic warszawskiego Śródmieścia(tekst Pauliny Klepacz). Zresztą oryginalną tkanką XIX-wiecznego budynku inspiruje się też Ewelina Spólna, założycielka i właścicielka agencji kreatywnej 2KOMA7, która remontując 300-metrową przestrzeń na potrzeby swojej firmy, redefiniuje koncepcję nowoczesnego biura (tekst Joanny Łazarz). Zupełnie inny kierunek obiera za to para twórców Maria i Aleksander Oniszhowie. Ich dom, który łączy się też z pracownią, jest surowy, funkcjonalny, zatopiony w szumiącym sosnowym lesie (tekst Aleksandry Koperdy). Czym właściwie jest design kolekcjonerski? To ostatnio często zadawane pytanie jest reakcją na otwarcie w Warszawie trzech przestrzeni, które specjalizują się w nurciecollectible design. Szukając odpowiedzi, można powiedzieć, że zaciera on granice między sztuką, wzornictwem i rzemiosłem. Z założenia jest unikatowy i autorski. Pozwala odbiorcy zbudować silną więź z przedmiotem. To niewątpliwie kategoria, w której odnajduje się 25-letnia Filomena Smoła – artystka, która by swobodnie pracować ze szkłem w hucie, musiała wyjechać do Ameryki (tekst Basi Czyżewskiej). Między innymi dlatego założyciele galerii Objekt mówią o potrzebie docenienia lokalnie działających twórców. Reprezentowani przez nich Monika Patuszyńska czy Jan Ankiersztajn rozwijają na Zachodzie imponujące kariery, ale dopiero teraz zaczynają otwierać się na rynek w Polsce (tekst Basi Czyżewskiej). Z kolei Anna Woźniak-Starak, założycielka galerii Craftica, podejmuje misję zagraniczną. Poza uruchomieniem imponującej przestrzeni wystawienniczej w Warszawie, na otwarcie której przyjechała sama Rossana Orlandi, promuje artystów na prestiżowych wydarzeniach, jak wystawa Homo Faber w Wenecji czy targi Nomad w St. Moritz (tekst Anny Sańczuk). Monika Goszcz-Kłos, projektantka i założycielka przestrzeni Concept_11, sięga natomiast po kreatywną formułę i zestawiacollectible designze sztuką i wzornictwem. Pozwala swoim gościom doświadczać i poznawać przez obcowanie (tekst Joanny Łazarz). O nowych wnętrzarskich fascynacjach opowiada Marta Puchalska. Rzemiosło najwyższej jakości i design na granicy ze sztuką mają swoje odbicie w najważniejszych tendencjach sezonu: tapiserii, reliefie i intarsji. Najmodniejszy kolor we wnętrzu odcieniem przypomina gorzką czekoladę, a do łask wracają parawany. Katarzyna Jasiołek wybiera najciekawsze książki i wystawy sztuki i designu. Do pozycji obowiązkowych należą „Wielka czwórka i inni. Ceramiczna rzeźba kameralna w PRL-u” we wrocławskim Muzeum Narodowym czy „Chiny. Nowe pokolenie artystów” w Centrum Pompidou w Paryżu. Marta Kowalewska zapowiada z kolei wystawę tkaniny Wojciecha Sadleya w Centralnym Muzeum Włókiennictwa w Łodzi. Jak czerpać z dziedzictwa wielkich twórców, a jednocześnie odpowiadać na wyzwania współczesności, jak kryzys klimatyczny? Hanna Rydlewska rozmawia z twórcami jednego z najciekawszych projektów sezonu. Pod pretekstem wystawy „From the same earth” młodzi projektanci doposażyli zabytkową willę należącą niegdyś do Bohdana Pniewskiego. Tkaniny Agnieszki Owsiany, metalowe ławy Formsophy czy szkło Aleksandry Zawistowskiej okazały się zaskakującą i pełną ukrytych znaczeń kontynuacją wnętrza urządzanego 90 lat temu. Kamila Wagner przenosi nas do najpiękniejszych butików świata – tworzy je szwedzkie studio projektowe Halleroed. Świat mody i designu, choć tak różne, mogą być dla siebie inspirujące. To najlepiej potwierdza droga Lei Sfez. Jeszcze niedawno influencerka modowa, dziś współtworzy jedną z najciekawszych platform wnętrzarskich.– Lubię ryzykować, wprowadzać do wystroju zaskakujące elementy, które przełamują konwencję –zdradza Michalinie Murawskiej. Jak w każdym wydaniu „Vogue Polska Living”, zaglądamy do najpiękniejszych hoteli. Rzymski Palazzo Talìa, urządzony w barokowym budynku, liczy zaledwie 26 pokoi i apartamentów, trudno go jednak nazwać kameralnym. Jedna z sal liczy 11 m wysokości. To rozmach na miarę Luki Guadagnino, który współtworzył projekt wnętrz (tekst Małgosi Minty). Oprowadzamy też po XVII-wiecznym klasztorze w Nicei, który przekształcił się w wyrafinowany Hotel Du Couvent (tekst Aleksandry Krasny). Ważnym, wciąż zaskakującym kierunkiem okazuje się Lizbona. Julia Właszczuk poznaje Nataszę Grzeskiewicz i Tomása Fernandesa z Luso Collective i przygląda się portugalskiej scenie designu. Maria Fredro-Smoleńska odwiedza galerię lizbońską Her Clique, która koncentruje się na feministycznych tematach w sztuce. Z kolei Basia Czyżewska udaje się do francuskiego ośrodka wzornictwa Saint-Étienne, gdzie otworzyła się wystawa podsumowująca pięcioletni projekt realizowany z Instytutem Adama Mickiewicza dotyczący postkolonialnej kultury stołu – International Design Expeditions. Jeszcze więcej inspirujących treści znajdziecie w nowym wydaniu „Vogue Polska Living”. Do kupienia w salonach prasowych orazonline z wygodną dostawą do domu. "
https://www.vogue.pl/a/zapachy-z-portfolio-loreal-idealne-na-swiateczny-prezent,"Najpiękniejsze perfumy, które sprawdzą się jako gwiazdkowy prezent","Nie ma bardziej oczywistego wyboru dla bliskiej osoby na świąteczny prezent niż perfumy. Elegancki flakon o wyszukanym zapachu nie tylko wyrazi czyjąś osobowość, ale i może stać się towarzyszem najpiękniejszych chwil. Oto najciekawsze kompozycje – od zmysłowych i odważnych, przez nostalgiczne i subtelne, aż po magiczne i baśniowe. Jedną z najciekawszych propozycji na gwiazdkowy prezent jest nowość tego sezonu Mugler „Angel Fantasm”, łączący nuty kokosa, wanilii i ananasa. Flakon w formie niebieskiej gwiazdy, będący ikoną od lat 90. XX wieku, powraca w nowoczesnej odsłonie, podkreślającej jego ponadczasowość. To kompozycja stworzona na wieczorne wyjścia i specjalne okazje – dla osób odważnych, pewnych siebie i pragnących być w centrum uwagi. Niektóre perfumy są jak zaproszenie do podróży pełnej emocji i wspomnień. „By the Fireplace” od Maison Margiela to zapach, który przywołuje ciepło rozpalonego kominka i dźwięki trzaskającego w nim ognia. Nuty drewna, wanilii i dymu tworzą kompozycję otulającą, idealną na kameralne spotkania. Z kolei „Jazz Club” przenosi do eleganckich barów jazzowych, gdzie zapach rumu, wanilii i drewna wypełnia powietrze, tworząc zmysłową aurę. Miłośniczkom kwiatowych, intensywnych zapachów spodoba się zaś „Flowerbomb” od Viktor & Rolf. Kultowa woda, łącząca nuty jaśminu, orchidei i frezji, wprowadza do codzienności odrobinę magii. Bogactwo tonów czynią ją idealnym towarzyszem zarówno świątecznych dni, jak i wyjątkowych wydarzeń w ciągu roku."
https://www.vogue.pl/a/zestawienie-najlepszych-seriali-netflixa-z-2024-roku-od-reniferka-do-matek-pingwinow,"Najlepsze seriale Netflixa z 2024 roku bawiły, wzruszały i trzymały w napięciu","„Matki Pingwinów” trafiły na listę najlepszych zagranicznych seriali 2024 roku według „New York Times’a”, „Reniferek” uznano za jedną z najważniejszych produkcji ostatnich lat, a „Nikt tego nie chce” znalazł się w kanonie komedii romantycznych. Netflix w tym roku wypuścił wiele hitów. Oto 10 najciekawszych przebojów platformy.  Serialowi Richarda Gadda, który zadebiutował na platformie w kwietniu 2024 roku, nie tylko udało się trafić do wszystkich zestawień najlepszych produkcji, lecz także sprowokować dyskusję społeczną na temat stalkingu, przemocy seksualnej i przepracowania traumy poprzez sztukę. Twórca – brytyjski komik – napisał serial na podstawie własnych doświadczeń – początków kariery w stand-up’ie, napaści, której doświadczył, skomplikowanej relacji z (psycho)fanką. Donny Dunn (Richard Gadd) próbuje swoich sił w komedii, ale na życie zarabia jako barman. Do jego baru często zagląda Martha(Jessica Gunning). Kilka niewinnych gestów wystarczy, by samotna kobieta zapałała uczuciem, a potem popadła w obsesję na punkcie mężczyzny. Znajomość ze stalkerką przynosi Donny’emu pewne profity. Równolegle bohater próbuje zrozumieć, jak doszło do momentu, który na zawsze zmienił jego życie. Gaddowi udało się zgrabnie pożenić konwencje – „Reniferka” momentami ogląda się jak dramat psychologiczny, czasem jak oniryczną halucynację, innym razem jak dobry kryminał.  Oprócz materiału źródłowego, powieści Patricii Highsmith, niewiele łączy serial Netflixa (premiera: kwiecień 2024 roku) z filmem„Utalentowany pan Ripley”sprzed 20 lat. Steve Zaillian zatopił kadry w czerni i bieli, nawiązując do dzieł sztuki, które inspirują tytułowego bohatera. Poza obrazem nic tu jednak nie jest czarno-białe. Tom Ripley (Andrew Scott) ima się różnych prac, rzadko stuprocentowo uczciwych. Nietypowe zadanie powierza mu bogacz, którego syn, Dickie Greenleaf (Johnny Flynn), spędza we Włoszech czas nadolce far nientez dziewczyną, Marge (Dakota Fanning) u boku. Zamiast zgodnie z treścią zlecenia ściągnąć marnotrawnego syna do domu, do Ameryki, Ripley zakochuje się w Europie, w stylu życia elity, w samym Dickiem. Do tego stopnia, że postanawia dosłownie się w niego wcielić. Serial stawia poważne pytania o tożsamość, nierówności społeczne i moralność, jednocześnie ciesząc oczy wizualną ucztą.  Jak na klasyczny melodramat przystało, związek Dexa (Leo Woodall) i Emmy (Ambika Wood) nie mógł się udać. A jednak… Wserialu Nicole Taylorna podstawie powieści Davida Nichollsa (wcześniejsza ekranizacja z Anne Hathaway trafiła do kin w 2011 roku) para spotyka się po raz pierwszy w noc zakończenia studiów. On pochodzi z wyższych sfer, ma opinię playboya, a jego przyszłość rysuje się w jasnych barwach, ona do wszystkiego dochodzi własną pracą, wydaje się odrobinę wycofana, brakuje jej charyzmy. Jedna wspólna noc owocuje wieloletnią przyjaźnią. Czy któregoś dnia w końcu wyznają sobie miłość? „Jeden dzień” chwyta za serce nawet najtwardszych widzów, wykraczając poza granice melodramatu.  Kameralny, oryginalny, nieoczywisty – serial Abi Morgan, który pojawił się na platformie pod koniec maja 2024 roku, łatwo przeoczyć. Ale raz zobaczony, nie pozwala o sobie zapomnieć. Wzrok przykuwają nasycone barwy,intensywne spojrzenia Benedicta Cumberbatcha, baśniowe sceny, które oglądamy oczami dziecka. Lalkarza Vincenta (Cumberbatch) uwielbiają dzieci, ale własna rodzina – żona Cassie (Gaby Hoffman) i mały Edgar – nie mają z nim łatwo. Gdy synek ginie bez śladu, Vincent do pomocy zaprzęgnie Erica, wymyśloną przez siebie postać, która wydaje się równie prawdziwa jak pozostali bohaterowie. Tak powstał poruszający portret ojcostwa – Vincent, mierząc się z własnymi demonami, dojrzewa do roli taty.  Milenialsi, a zwłaszczamilenilaki, pokochały komedię romantyczną Erin Foster. Nie tylko za postaćhot rabbi, czyliAdama Brody’egow roli Noah. Bohaterowie serialu, rabin i podcasterka Joanne (Kristen Bell), dawno przekroczyli już trzydziestkę. Choć średnio wierzą w miłość, udaje im się stworzyć związek. Takiego przesłania nadziei (i dawki ironii, ciepła, empatii) w tym roku potrzebowaliśmy.  D.B. Weiss i David Benioff po sukcesie „Gry o tron” na platformie Max związali się z Netflixem. W najbliższych latach czeka nas wiele premier ich projektów. Pierwszy,science fictionna podstawie prozy Cixina Liu, przeszedł trochę bez echa. Wypłynął dopiero pod koniec roku w rankingach najlepszych seriali platformy z 2024 roku. Ambitna produkcja śledzi losy grupy młodych naukowców, narażonych na niebezpieczeństwo przez odkrycie, którego dokonali. Gdy okazuje się, że dni naszego świata są policzone, każdy z nich podejmuje inną decyzję – jedni wybiorą samotność, inni zagrają w grę, która okazuje się bliższa życiu, niż można by sądzić, pozostali dołączą do zespołu badawczego mającego uratować świat. W tle pytania fundamentalne – nie tylko o to, czy jesteśmy sami w kosmosie, lecz przede wszystkim o to, jak radzimy sobie z technologią.  Na szalony pomysł zekranizowania renesansowego zbioru nowel wpadła Kathleen Jordan. Ubranie współczesnych opowieści w kostium z epoki stało się ostatnio popularnym zabiegiem (patrz:„Moja lady Jane”czy „Bridgertonowie”), ale „Dekameron” idzie o krok dalej, a właściwie jedzie po bandzie. Arystokraci spotykają się na rogatkach Florencji, by przetrwać i przeżyć czarną śmierć – dżumę, zarazę, która dotknęła Europę w 1348 roku. Dla umilenia czasu raczą się opowieściami – równie makabrycznymi, co perwersyjnymi. Walka klas, brak świadomości przywileju, zepsucie – te aktualne tematy nie przysłaniają humoru rodem z„Monty Pythona”. W rolach głównych Saoirse-Monica Jackson („Derry Girls”), Zosia Mamet („Dziewczyny”) czy Tanya Reyndolds („Sex Education”).  Serial Charliego Covella zaskoczył wszystkich. Jeszcze bardziej zszokowała decyzja Netflixa, by jedną z najlepszych produkcji 2024 roku przerwać po jednym sezonie. Nieodżałowany „Kaos” interpretuje grecką mitologię na nowo. Zeus (Jeff Goldblum) boi się utraty władzy. Jego syn, Dionizos (Nabhaan Rizwan), chcąc przypodobać się ojcu, ma sprawdzić, dlaczego potęga Olimpu słabnie. Pozycję męża podkopuje Hera (Janet McTeer). Ale naprawdę ciekawe rzeczy dzieją się w Hadesie, gdzie Riddy, czyli Eurydyka, znajduje prawdziwą miłość, porzuca poszukującego ją Orfeusza i odkrywa tajemnicę wszechświata. Eksperymenty formalne, zwroty akcji, refleksja nad naszą relacją z własną śmiertelnością – „Kaos” rozsadził ramy telewizji.  Najlepsze polskie seriale znajdziemy na platformach Netflix, Max czy SkyShowtime. Ale żaden z nich w 2024 roku nie zrobił takiego wrażenia jak produkcjaKlary Kochańskiej-Bajondla Netflixa. Jego urokowi ulegli nawet krytycy „New York Times’a”, umieszczając go na liście najlepszych zagranicznych seriali ostatnich miesięcy. Kama (Masza Wągrocka) wychowuje neuroatypowego syna. Gdy Jasiek zostaje wydalony ze szkoły, mama, zawodniczka MMA, szuka dla niego bezpiecznej przystani. Znajduje ją w społeczności szkoły dla dzieci z niepełnosprawnościami. Tam poznaje nowych przyjaciół, uczy się rozumieć swoje dziecko, otwiera się na samą siebie. To pozycja obowiązkowa dla rodziców i nie tylko.  Charlie (Joe Locke) i Nick (Kit Connor) naprawdę się kochają. Ich nastoletnia miłość zostanie jednak wystawiona na próbę. Zmagania Charliego ze zdrowiem psychicznym, w tym zaburzeniami odżywania, decyzja o seksualnym debiucie, planowanie przyszłości po szkole średniej – w tej opowieścicoming-of-agena podstawie powieści graficznych Alice Oseman obserwujemy wszystkie doświadczenia dojrzewania. Te najprzyjemniejsze pozwalają nam wspominać własne zachwyty, te najtrudniejsze pozwalają przepracować dawne traumy.Z trzecim sezonem powrócili w 2024 roku także „Bridgertonowie”. Choć kibicowaliśmy romansowi Penelope z Colinem, ta odsłona produkcji Shondy Rhimes nie trafiła jednak do naszej pierwszej dziesiątki. Z niecierpliwością czekamy na czwartą część ekranizacji sagi Julii Quinn."
https://www.vogue.pl/a/fotograf-chris-niedenthal-odslania-kulisy-powstania-swoich-slynnych-zdjec-sprzed-lat,"Chris Niedenthal: Jeśli nie wyciągam aparatu, znaczy, że jest, na szczęście, spokojnie","Zdjęcie „Czas apokalipsy” zapisało się w historii jako obraz stanu wojennego, bo obok grozy pokazuje absurd sytuacji. Jego autor,Chris Niedenthal, omija patos i sensację, szuka tych gestów, które nie pasują do konwencjonalnej, medialnej narracji. Dziś oglądanie jego kadrów sprzed ponad 50 lat jest czymś więcej niż lekcją historii. To opowieść o tym, że bohaterowie bywają wrażliwi, a potrzeba wyrażenia siebie poprzez modę jest silniejsza od reżimu. Z fotografem Chrisem Niedenthalem rozmawiamy przy okazji premiery jego albumu „Właściwy moment. Pół wieku z aparatem”. W redakcji „Vogue Polska” wiszą pańskie fotografie. Jedna przestawia pokaz Mody Polskiej z 1976 roku: modelki idą po długim wybiegu na placu Defilad, tłum patrzy na nie z dołu. W tym gąszczu ludzi jest mężczyzna, który wygląda jak Adam Driver. Ta sama postura, twarz, fryzura. Gdy to zauważam, myślę: „moda wraca”. Ale w PRL-u taka charyzmatyczna postać? Proszę zwrócić uwagę, że ten wielki tłum stoi w deszczu, pod parasolkami. Po modelkach tego właściwe nie widać, idealnie odgrywają swoją rolę. Nie wiem, co tak naprawdę widać z tylnych rzędów. Adam Driver. Wow! Żadna z tych osób nie spodziewa się, że to, co ogląda, będzie mogła kupić w sklepie. Kolekcja będzie praktycznie niedostępna, a jednak jest wielkim wydarzeniem. W 1976 roku nie ma już słynnegomagazynu „Ty i Ja”z rubryką Teresy Kuczyńskiej. Jeśli ktoś chce się dobrze ubrać, może polować na cenne i trudno dostępne ciuchy z Zachodu albo szyć na własną rękę. Inne pana zdjęcie, które też wisi w redakcji, przedstawia witrynę sklepu z materiałami właśnie. Te manekiny są czarne, półnagie, w kreacjach upiętych z gładkiego materiału. Dziś pewnie wydawałyby się niemal rasistowskie, mają doczepione wiklinowe kosze na głowach. Są też bransolety na nogach i rękach, wykonane ze srebrnej folii. Ale wtedy, ponad 40 lat temu, robiłem to zdjęcie, bo witryna wydawała mi się fantazyjna. Zamiast zwykłego okna powstała scenografia, opowieść. Równie ciekawe były dziewczyny, które z takich kawałków kolorowego materiału, upolowanego w sklepie, samodzielnie lub przy pomocy krawcowych szyły swoje stroje. Niektóre wyglądały naprawdę świetnie. Dla pana, wychowanego w Londynie lat 60., takie absurdalne obrazki musiały być uderzające, poruszające, egzotyczne. Ta rzeczywistość mnie fascynowała. Byłem dwudziestoparolatkiem i spotkałem w Polsce bardzo ciekawych ludzi, często moich rówieśników. Obserwowałem tętniące życie studenckie. Inne niż w Londynie, ale porywające. Na początku robiłem tylko tego typu zdjęcia – „michałki”, ciekawostki – w ogóle nie ruszałem polityki, bo ani się na niej nie znałem, ani nie miałem dla kogo ich robić. Mój pierwszy reportaż dla prasy zagranicznej dotyczył uli w skansenie w Swarzędzu, w Wielkopolsce. Drewniany niedźwiedź, makieta ratusza poznańskiego, malowana Łowiczanka, spod spódnicy której wylatują pszczoły. Dziś często się zastanawiam, jakie zdjęcia robiłbym, gdybym został w Anglii. Co by mnie w tamtej rzeczywistości zajmowało. Kiedyś marzyłem, żeby zostać współpracownikiem „National Geographic”, jeździć po świecie, miesiącami pracować nad materiałem. Innym zdjęciem z Polski, które po latach nabiera ciekawych kontekstów, jest „Sopocki parasolnik”. Osoba z brodą i wąsami w kobiecym stroju przechadza się po bulwarze. Takie postacie w latach 60., kiedy powstało to zdjęcie, mogliśmy pewnie spotkać w Amsterdamie czy może Londynie, ale w żadnym polskim mieście. Sopocki parasolnik był ewenementem, żywą lokalną legendą. Nie był anonimowy. Miał żonę, dzieci. Wiem też, że wcześniej pracował w cyrku, do jego specjalności należało m.in. połykanie ostrych przedmiotów i z tego powodu kilkukrotnie trafił do szpitala. Utrzymywał się z naprawy parasoli. Co najważniejsze, w swoim stroju był odbierany bardzo pozytywnie. Ta akceptacja miała oczywiście cenę, a była to łatka „dziwoląga”. W powszechnym odbiorze nikt nie łączył tego, co robił, z tematem społeczności LGBT. Zresztą to sformułowanie było młode, nie funkcjonowało jeszcze w szerokim obiegu. A kiedy w pana zdjęciach pojawiła się polityka? Myślę, że przełomem był październik w 1978 roku, gdy Karol Wojtyła został papieżem. Miałem już jakiś kontakt z zagraniczną prasą, ale wtedy okazało się, że znajduję się w samym centrum historycznych wydarzeń. I że jestem tą osobą, która może dostarczyć gorący materiał. Trochę później był strajk w Gdańsku, potem stan wojenny i upadek komunizmu. Ja po prostu z aparatem podążałem za tym, co się dzieje. Lubi pan nieoczywiste momenty. Portret Lecha Wałęsy wąchającego kwiatek w trakcie protestów w 1981 roku to bardzo czułe sportretowanie wodza opozycji. Uderzające, kiedy z tą fotografią zestawi się jego wizerunek z późniejszych lat i dekad. To był tzw. kryzys bydgoski. Bardzo poważna sytuacja. Milicjanci pobili członków Solidarności, zamieszki wisiały w powietrzu. Lech Wałęsa przyjechał, żeby ostudzić te nastroje. Niezbędne były negocjacje. Pamiętam, że rozmowy trwały wiele godzin, wszyscy już zasypiali. Wałęsa w przerwie podniósł kwiaty, które ktoś przyniósł w dowód uznania, i zwyczajnie je powąchał. To było bardzo przyziemne. Ale w kadrze znalazło się też godło z orłem bez korony i scena nabrała symbolicznego znaczenia. Proste i piękne. Przyziemny jest też Gorbaczow wyciągający na zebraniu nie wieczne pióro ze złotą stalówką, ale ołówki. Kolorowe i perfekcyjnie zatemperowane. On był zagadkowy. Nie mam pojęcia, czemu mogły służyć te ołówki, może robił notatki, może zaznaczał nimi jakieś kluczowe kwestie. To rzeczywiście było nietypowe, bo zdjęcie pochodzi ze spotkania z Andriejem Sacharowem, rosyjskim noblistą, fizykiem jądrowym i dysydentem, któremu po wielu latach pozwolono wrócić do Moskwy i wystąpić w parlamencie, rosyjskiej Dumie. W tych zdjęciach widać zachwyt, czułość i lekkość, pana perspektywa to wrażliwe spojrzenie z zewnątrz. Dostrzega pan jakiś szerszy kontekst, który dla wielu reporterów nie istniał. Ale w PRL-u kluczowe były też warunki, w jakich pan pracował. Myślę tu o braku cenzury i sprzęcie. Wielkim plusem mojej sytuacji było to, że mogłem liczyć na dobrej jakości kolorowe filmy, które przysyłano mi z zagranicy. Ale trzeba pamiętać, że po zrobieniu materiału te rolki jeszcze niewywołanego filmu wkładałem do koperty i wysyłałem do redakcji w Nowym Jorku. Nie wiedziałam, co dokładnie na nich jest, nie mogłem wprowadzić żadnej selekcji. Nikt mnie nie cenzurował. A mój sprzęt kupowałem za granicą. Dziś takie warunki pracy wydają się niewyobrażalne. Żaden fotograf nie pozwoliłby sobie na podgląd tych wszystkich nieudanych, spontanicznych prób, jakie się podejmuje pod presją czasu. Nie zostawiłby selekcji w ciemno nikomu innemu. Ale nie było wyboru. Zdawałem sobie sprawę, że na Zachodzie prawdopodobnie mogą lepiej wywołać moje filmy, wiedziałem też, że zdjęcia zostaną wybrane przez świetnych fotoedytorów i zostaną odpowiednio przygotowane do druku. Jednocześnie dla redakcji posiadanie niewywołanej rolki z filmem to była gwarancja mojej lojalności, wyłączności. I to było szalenie ważne, bo liczące się amerykańskie tytuły zawsze konkurowały ze sobą o najlepsze zdjęcia i każda redakcja chciała mieć najlepszych fotografów. Zdjęcia np. takie jak to, na którym Dorota Stalińska szerzy kulturę aerobiku za żelazną kurtyną. Fotografia dziewczyny ćwiczącej w kolorowym stroju, w rajstopach, na tle meblościanki, ukazała się w okładkowym reportażu amerykańskiego „Newsweeka” z 1984 roku. Dla „Newsweeka” zrobiłem trzy okładki z Wałęsą, papieżem i Stalińską właśnie. Robiliśmy zdjęcia w jej domu, ale ja wciąż szukałem mocniejszego, bardziej peerelowskiego tła. Mieszkała wtedy w bloku na Chomiczówce. Wyszliśmy więc na zewnątrz. Tam, na tle szarych bloków, Dorota ubrana w sportowy strój skakała na skakance. I to było to. Kiedy ostatnio sięgnął pan po aparat? Nie pamiętam. Przez osiem lat rządów PiS byłem aktywny. Chodziłem na demonstracje w obronie sądów, praw kobiet i osób LGBT+. Czułem, że to ważne, że nastroje są gorące, musiałem zareagować. W lutym 2022 roku, gdy doszło do wybuchu pełnoskalowej wojny w Ukrainie i na dworcu w Warszawie pojawiły się tłumy uchodźców, to też był dla mnie jasny sygnał – wyciągam aparat i lecę. Ale teraz od dłuższego czasu mam przerwę. Czasem nawet, kiedy idę na ważne spotkanie, zapominam o aparacie, mam przecież telefon. [Chris Niedenthalwyjmuje telefon, sprawdza folder ze zdjęciami]. Proszę zobaczyć, ostatni raz w zeszłym tygodniu – 13 grudnia. To z okazji rocznicy wybuchu stanu wojennego, zorganizowano spotkanie w więzieniu-muzeum na Rakowieckiej. A w grudniu też, jak co roku pojechałem do restauracji Lotos, żeby tam spotkać się z fotografami i ekipami TV, którzy współpracowali z prasą zagraniczną w czasie stanu wojennego, i powspominać dawne czasy. Rzeczywiście, wychodzi na to, że jeśli nie wyciągam prawdziwego aparatu, to znaczy, że jest, na szczęście, spokojnie."
https://www.vogue.pl/a/digitalsyndication-na-co-jest-dobre-kakao-oto-jego-wlasciwosci-i-dwa-pomysly-na-jego-zastosowanie,"8 prozdrowotnych zalet kakao, które sprawiają, że jest najpyszniejszym „lekarstwem”","Na śniadanie jako dodatek do smoothie lub jogurtu greckiego, pite na gorąco lub jako składnik zdrowych deserów – czyste sproszkowane kakao ma wiele korzyści zdrowotnych, o których warto wiedzieć. Wiemy, że słodycze nie są zdrowe, ale jest jeden wyjątek od tej reguły: kakao. Nie bez powodu kakao w proszku króluje w niezliczonych postach influencerów kulinarnych, którzy dodają je do zdrowych napojów i smoothie. Kakao to nie tylko uczta dla kubków smakowych, lecz także prawdziwy przeciwutleniacz isuperfoodo właściwościach przeciwzapalnych, który jest dobry dla naszego mózgu, serca, skóry, a także nastroju. Jednak nie wszystkie mieszanki kakao w proszku dostępne na rynku są takie same. Wiele z nich zawiera cukier, substancje słodzące i dodatki. Należy więc upewnić się, że kupujemy gorzkie, najlepiej nieprzetworzone i organiczne kakao, tj. poddane obróbce w niskich temperaturach, dzięki czemu zachowuje ono wszystkie składniki odżywcze. Kakao, otrzymywane z małego, wiecznie zielonego drzewa z rodziny malwowatych (nazwa naukowa:Theobroma cacao) występującego w Ameryce Środkowej i Południowej, było stosowane już przez prekolumbijskich Majów i Azteków, którzy traktowali je jako świętość. Do Europy zostało sprowadzone przez hiszpańskich konkwistadorów w XVI w. Sproszkowane kakao uzyskuje się z nasion owoców kakaowca, tzw. cabosse, poprzez dokładne zmielenie wysuszonych, obranych i uprażonych nasion oraz pozbawienie ich tłuszczu, tj. masła kakaowego. Powstały w ten sposób drobny proszek jest superfood bogatym w witaminy, takie jak witaminy z grupy B, minerały (wapń, miedź, magnez, fosfor, potas i cynk), a także silne przeciwutleniacze, które chronią komórki organizmu przed stresem oksydacyjnym. Ponadto kakao jest jednym z najlepszych źródeł polifenoli, zwłaszcza flawanoli – podgrupy flawonoidów. Kakao zawiera substancje pobudzające, takie jak kofeina i teobromina, dlatego należy go unikać wieczorem przed pójściem spać oraz w przypadku kołatania serca. Osoby z alergią na kakao lub niektóre zawarte w nim substancje, takie jak teobromina, również nie powinny go spożywać. Zalecana ilość spożywanego kakao w proszku wynosi ok. 20 g dziennie. Odpowiada to dwóm lekko czubatym łyżkom stołowym. Podczas gdy kakao w proszku uważane jest za bardzo zdrowe, niekoniecznie dotyczy to czekolady. Choć terminy te są często błędnie używane zamiennie, nie oznaczają tego samego. Kakao w proszku to uniwersalny produkt spożywczy, który nadaje się do przygotowywania różnych deserów, przekąsek oraz gorących i zimnych napojów: Składniki: Przygotowanie: Wsyp nasiona chia do dużego kubka lub małej miseczki, dodaj daktyle, kakao i cynamon, a następnie wymieszaj. Całość zalej dużą ilością mleka, dobrze wymieszaj i odstaw na trzy-cztery godziny, a najlepiej na całą noc, po czym ponownie wymieszaj. Udekoruj szczyptą cynamonu i garścią jagód lub malin. Składniki: Przygotowanie: Umieść wszystkie składniki w blenderze i zmiksuj. Przelej mus do szklanek i wstaw do lodówki na kilka godzin. Udekoruj jagodami lub listkami mięty. Artykuł ukazał się oryginalnie na Vogue.it."
https://www.vogue.pl/a/nowa-kolekcja-marii-jeglinskiej-adamczewskiej-i-puro-hotels-wokol-stolu,Maria Jeglińska-Adamczewska i PURO Hotels zachęcają do celebrowania wspólnych chwil,"Projektantka Maria Jeglińska-Adamczewska i PURO Hotels ponownie łączą siły, aby stworzyć niezwykłe przedmioty codziennego użytku. Świeczniki FYR z nowej kolekcji „Wokół stołu” doskonale podkreślą wagę wspólnych chwil. „Wokół stołu” to już druga udana współpraca marki i projektantki. Maria Jeglińska-Adamczewska zaprojektowała w przeszłości dla PURO kolekcję wełnianych koców, które trafiły do hotelu na krakowskim Starym Mieście. Pierwszym elementem nowej kolekcji są drewniane świeczniki FYR. Nawiązujące kształtem do latarni morskich świeczniki symbolizują ciepło, światło, powroty do domu. Obiekty idealnie wpisują się w ideę tworzenia przytulnej, gościnnej atmosfery. Produkowane są w Polsce z wysokiej jakości dębowego drewna olejowanego oraz litego, lakierowanego na czarno jesionu i dostępne są w dwóch rozmiarach, które można ze sobą swobodnie łączyć i zestawiać. To nie tylko funkcjonalny, ale również designerski dodatek do wnętrza, który wprowadza nastrojowy klimat do każdego pomieszczenia. Kolekcja „Wokół stołu” będzie sukcesywnie rozwijana – w 2025 roku pojawi się kolejny element, który podkreśli znaczenie wspólnego spędzania czasu. Tym samym PURO i Jeglińska-Adamczewska kontynuują misję tworzenia niebanalnych i dostępnych przedmiotów codziennego użytku. To propozycja nie tylko dla gości hoteli, ale dla wszystkich miłośników nowoczesnego designu. Produkty z najnowszej linii można nabyć zarówno w butikach PURO w Warszawie, Krakowie i Poznaniu, jak i online na purogiftshop.pl."
https://www.vogue.pl/a/digitalsyndication-solange-knowles-wystapila-w-kampanii-gucci-gift-kiedy-ukaze-sie-jej-nowy-album,Solange Knowles wystąpiła w kampanii Gucci Gift. Za co kocha włoski dom mody?,"Solange Knowles została twarzą świątecznej kampanii Gucci Gift. Na zdjęciach pozuje z mamą, Tiną. – Ona nie przestaje mnie inspirować – mówi wokalistka o matce. Klan Knowlesów i Carterów rządzi show-biznesem. Tworzą go nie tylko Beyoncé i Jay-Z. Siostra gwiazdy, Solange, i jej mama, Tina Knowles, wciąż umacniają swoją pozycję w branży muzycznej. Solangezadebiutowała w wieku zaledwie 13 lat, a kolejne albumy, takie jak „A Seat at the Table” z 2016 roku, umocniły jej pozycję (singiel „Cranes in the Sky” przyniósł artystce pierwszą nagrodę Grammy za najlepsze wykonanie r’n’b). Za to Tina zanim została przedsiębiorczynią, śpiewała w licealnym zespole Veltones inspirowanym Supremes i Motown (gdzie rozkwitali artyści, tacy jak Marvin Gaye i Stevie Wonder). Teraz Tina projektuje kreacje sceniczne dla Beyoncé. Solange i Tina zostały twarzami kampanii Gucci Gift celebrującej Gwiazdkę. Chciałaś rozpocząć karierę jako trzynastolatka. Rodzice byli temu przeciwni. Jak ich przekonałaś? Moi rodzice pasjonowali się sztuką, każde na swój sposób. Matka projektowała ubrania, a ojciec był mistrzem tworzenia wizerunku, komunikacji i marketingu. Gdy zrozumieli, że kocham sztukę, zaczęli zastanawiać się nad moją przyszłością. Jestem wdzięczna za wsparcie mojej mamy. Jakiej rady ci udzieliła? Powiedziała, żeby zaprosić do codziennego życia duchowość. Chociaż przybierało to różne formy na różnych etapach mojego życia, zawsze mnie wzmacniało. Mama zaśpiewała na albumie „A Seat at the Table”. Dlaczego jej udział był dla ciebie ważny? Dorastając, widzimy, jak nasze życie przypomina dojrzewanie naszych rodziców. Jestem do mamy podobna – ona zawsze mnie inspiruje. Pamiętam, jak ludzie z branży mody odrzucali kreacje jej projektu, a ja byłam dumna, że potrafi postawić na swoim. Co połączyło cię z domem mody Gucci? Już jako nastolatka zwracałam uwagę na sposób, w jaki komunikujemy się za pomocą symboli, a dom mody Gucci zawsze umiejętnie się nimi posługiwał. W piosence „My Skin My Logo” Gucci Mane i ja wspominamy o Guccim co najmniej 50 razy. Zaprzyjaźniłam się zSabato De Sarno. Doceniam jego życzliwość, ciepło, pomysły i ciekawość. Jak wygląda Gwiazdka u Knowlesów? Uwielbiam podróżować z moim synem. Co roku tworzymy nowe tradycje. Spędzaliśmy już święta na Jamajce, w Senegalu, Rwandzie i Maroku. Odkąd wszedł w okres nastoletni, świętujemy z rodziną, bo nic nie może się równać z daniami babci. Jakie prezenty chciałabyś dostać w tym roku? Spokój. Ale gdyby ktoś chciał mi podarować jedną z kaset DJ Screw, które wypatrzyłam na eBayu, zwłaszcza kasetę „Final Chapter” z 1997 roku, ucieszyłabym się. A czego teraz słuchasz? Słucham nowego SahBabii i uwielbiam Lailę! Dużo też słuchałam wykonawców, którzy wzięli udział w serii Saint Heron Eldorado Ballroom w Walt Disney Hall: dużo GMWA Women’s Choir of Birmingham, Mary Lou Williams i Julii Perry. I francuskiego kompozytora Philippe’a Athuisa, którego muzykę wykorzystałam ostatnio w projekcie filmowym. A kiedy ukaże się twoja nowa płyta? Nie przestaję tworzyć muzyki. Prawdopodobnie w przyszłym roku poświęcę się temu w pełni. A co robiłam w ostatnich latach? Inwestowałam w siebie. Założyłam bibliotekę, publikowałam książki, rzeźbiłam, komponowałam muzykę baletową i stworzyłam program performatywny. A kilka tygodni temu siadłam znów do perkusji. Muzyka pozwala mi najlepiej uchwycić moment. Artykuł ukazał się oryginalnie na vogue.fr."
https://www.vogue.pl/a/jakich-perfum-uzywaja-lara-gessler-i-anda-rottenberg,"Lara Gessler i Anda Rottenberg o zapachach, które wpłynęły na ich życie","Oswaja i udomawia przestrzeń, potrafi zafundować melancholijną podróż w czasie, symbolicznie wyznacza nowy etap w życiu. Bywa dziełem sztuki. Może być piękny, przyjemny, kojący lub nie do zniesienia. Nie pozwala tylko na jedno: na neutralność. Lara Gessler i Anda Rottenberg opowiadają o zapachach, które wpływ na ich życie. Zapach nie kłamie. Ściśle łączy się z odczuciami, poczuciem bezpieczeństwa. To jeden z naszych pierwszych radarów: na otoczenie, ludzi, jedzenie. Dla mnie to ten czynnik, który pozwala mi się w jakimś miejscu najsilniej zakorzenić, udomowić je i złapać jego rytm. Dbam o to, by dzieci wzrastały wśród takich woni, które budują nasz dom, naszą historię i rozwijają ich pamięć zapachową. Kocham zapachy korzenne i woń palonego drewna, kojarzą mi się z emocjonalnym ciepłem, rodzinnością, bezpieczeństwem, więc szukam takich nut zarówno w kosmetykach, jak i zapachach do wnętrz. Wierzę, że dom powinien od progu przytulać – jeszcze zanim zdejmie się kurtkę i buty, ten pierwszy wdech powinien mówić o nim wszystko. Jestem teraz na etapie poszukiwań zapachu do nowego domu. Sprawdzam, czy ten, który tworzył atmosferę naszego poprzedniego mieszkania, czyli Basilicum Reed, przyjmie się w nowym. Jeśli tak, pójdę za ciosem i sięgnę po świece i mydła z tej samej linii. Jestem stała w uczuciach – lubię, kiedy ktoś kojarzy mi się z jakimś zapachem, i sama też jestem wierna jednemu czy dwóm flakonom. Zapach jest dla mnie też przypieczętowaniem zmiany: kiedy rozstawałam się z partnerem, bez żalu żegnałam też perfumy związane z tą relacją. Uważam, że to bardzo higieniczne. Gigantyczną miłością i zapachem mojej obecnej relacji jest Tabac Rouge Phaedona, ale mam też słabość do kompozycji French Lover z ogórkiem i jałowcem, którą nosi mój mąż. Ostatnio zaciekawiły mnie też mięciutka wanilia czy przyjemnie otulająca tonka, jak w tytoniowo-rumowej wodzie perfumowanej Jazz Club. To jest obecnie bardzo moje i czuję, że może być związane z byciem mamą, prowadzeniem domu i potrzebą zapewnienia przytulności i ciepła moim bliskim, choć na poprawę nastroju sięgam też po Acqua di Parma albo coś z zielonej kolońskiej linii Hermèsa, albo coś z neroli. Moja mama kocha białe kwiaty i już zawsze będzie mi się kojarzyła z jaśminem, gardenią, konwalią i lilią, z całą ich słodyczą i pudrowością. Podobnie jest w linii męskiej: wszyscy mężczyźni w mojej rodzinie zawsze pachną tak samo. Pamiętam długie wieczory w knajpie, kiedy zakradałam się do garderoby i zanurzałam nos w poszetkę wyjętą z marynarki taty, kładłam ją na poduszce i zasypiałam otoczona jego zapachem. To takie stałe rzeczy w życiu, rodzaj kotwicy, które przez to, że niezmienne, są ważnym punktem odniesienia i dają poczucie bezpieczeństwa. Mama miała różne buteleczki z pulweryzatorem i nawet jeśli to nie były najbardziej wyszukane zapachy, byłam przyzwyczajona do tego, że gdy kobieta wychodzi z domu, to pięknie pachnie. Sama późno sięgnęłam po perfumy, bo dopiero pod koniec studiów, za to od razu po Chanel No5. Wcześniej nie było mnie na nie stać, ale nie wyobrażałam sobie, że mogę pachnieć byle czym. Lubię, kiedy zapach tak zespala się z moją skórą, że go na sobie nie czuję. Taki jest np. Gres od marki Cabochard. Dostałam kiedyś flakon od znajomych – bardzo wytrawny, skórzano-tytoniowy, piękny zapach całkowicie inny niż wszystko, co można było wtedy dostać w sklepach. Kiedy minęła mi fascynacja chanelowską piątką, zwróciłam się ku Coco i czasem do niej wracam. Z kolei Venise dostałam w jednej z paczek, które przychodziły do nas w stanie wojennym – mocny, karnawałowy zapach silnie kontrastował ze zgrzebnością lat 80., przez co szalenie mi się podobał. W prezencie dostałam też Samsarę Guerlain. Bardzo lubiłam te perfumy, ale kiedyś podczas lotu do Wiednia buteleczka niefortunnie się w torebce otworzyła i cała zawartość się wylała, a ja długo nie mogłam się tego zapachu pozbyć. To było nie do zniesienia, do dziś wszystkie o podobnym brzmieniu odpadają. Później odkryłam, że moim zapachem jest przedwojenny Shalimar, z którym przeżyłam następne 25 lat. Używam go rzadko, bo to zapach wieczorowy, ale zdążyłam „zarazić” nim wszystkie o pokolenie młodsze koleżanki w wieku mojej synowej. A na marginesie: moja synowa sama robi mydła z oliwy z oliwek i od paru lat używam tylko ich. Wykonuje je tradycyjną metodą: gotuje ług, dodaje oleje, zasadę, czasem także zioła, potem suszy, kroi i zawija w gazetę. Jest bezwonne. Jak wszystkie kosmetyki, jakich używam – poza perfumami. Kiedyś Małgosia Szczęśniak zaciągnęła mnie w Monachium do małej wytwórni perfum, w której na zakończenie opery tworzonej razem z Warlikowskim kupiła perfumy dla całej ekipy. Stanęła przed półką z flakonami, przewąchała z 15 pozycji i bez wahania wybrała te najlepsze. Kupiłam sobie wtedy chyba ze trzy kompozycje: piękne, bardzo wytrawne, z drzewem sandałowym, tytoniem, starym drewnem, ale niestety zgubiłam ich opakowania. Wiele rzeczy wyrzucam, nie przywiązuję się do przedmiotów, bo tylko tak można uciec przed zapachem starości. Nie ciał, ale mieszkań – ciasnych, dusznych, zakurzonych przestrzeni zapełnionych stosami gazet, gromadzonych latami i upychanych po szafach ubrań, które obrastają w niechciane wonie. Zapach może być dziełem sztuki. Wymyślił to Włodek Borowski, mój były przyjaciel (były, bo zrywał przyjaźnie) w prywatnej niehandlowej galerii u Dłużniewskich na Piwnej. Zaprezentował tam ozdobną, kutą w żelazie popielniczkę na wysokiej nodze, umieścił w niej sztuczne maki i wlał tanie perfumy. Wszystko przeczyło wszystkiemu, bo przecież maki są bezwonne, a pojemnik na pety pachnie całkiem inaczej, ale dzięki temu artystyczny cel wielokrotnego zakłócenia został osiągnięty. Dziś rzadko mi się zdarza odwiedzać pracownie malarskie, ale dobrze pamiętam ich zapach: olejnych farb, terpentyny, świeżo zagruntowanych blejtramów – absolutnie niepodrabialny. Marina Abramović na biennale w Wenecji miała perfomans: przez kilka dni siedziała na kupie gnijących kości, skrobiąc je. W pomieszczeniu było gorąco, więc rozkład postępował, a fetor był tak silny, że nie dało się tam wytrzymać dłużej niż kilka minut. Artystka skoncentrowała całą siłę woli, by całkowicie podporządkować sobie zmysły. Cały artykuł przeczytacie w grudniowym wydaniu magazynu „Vogue Polska”. Do kupienia w salonach prasowych,online z wygodną dostawą do domuoraz w formiee-wydania. "
https://www.vogue.pl/a/julia-stankiewicz-polka-pracujaca-dla-nasa-robi-kosmiczna-kariere-i-obala-stereotypy,"Julia Stankiewicz: Polka, która pracowała dla NASA, robi kosmiczną karierę","Nauką interesowała się, odkąd pamięta. – Zawsze ciekawiło mnie, jak funkcjonują kosmos, przyroda czy poszczególne maszyny. Kiedy chodziłam do przedszkola, bardzo lubiłam samochodziki. To była moja pierwsza wielka pasja. Mam nawet zdjęcia z dzieciństwa, na których trzymam śrubokręt. Ale niestety, nie było to coś akceptowalnego dla innych chłopców, którzy nie chcieli bawić się samochodzikami razem ze mną – mówi Julia Stankiewicz, Polka, która stała się częścią ekipy NASA, a w 2024 roku dołączyła do Europejskiej Agencji Kosmicznej. – A miałam naprawdę fajne zabawki, z rurami wydechowymi i innymi gadżetami! – śmieje się. Gdy nauczycielka zasugerowała jej, że powinna bawić się lalkami, odstawiła samochodziki. Skupiła się na działalności artystycznej. Rodzice zapisali ją do szkoły muzycznej. W przerwach od czytania nut zgłębiała kolejne języki obce. Zainteresowała się też astronomią. Wydawało jej się jednak, że są pewne obszary, w których dziewczynki radzą sobie gorzej niż chłopcy. –Dorastałam w przeświadczeniu, że jeśli nie widzę kobiet, które coś naprawiają, to znaczy, że to musi być za trudne lub po prostu nie jest stworzone dla nich –wspomina. Przyznaje, że jako nastolatka nie miała w swoim otoczeniu kobiety, która byłaby dla niej wzorem do naśladowania. –Była Maria Skłodowska-Curie, ale to zdezaktualizowany przykłady. Brakowało kogoś ze współczesności– opowiada. W szkole zdarzało jej się spotykać bardzo wspierających nauczycieli, którzy nie dzielili pasji i przedmiotów na chłopięce i dziewczęce. –Ale byli też tacy, którzy wzmacniali we mnie przeświadczenie, że matematyka, fizyka i chemia nie są dla mnie– zaznacza.Wspierająca była matematyczka, która zachęciła ją do udziału w konkursie matematycznym. Zaszła w nim wysoko. Sukces uświadomił jej, że podział na męskie i żeńskie to w nauce nic innego jak konstrukt społeczny. I że może iść w takim kierunku, w jakim chce. –Zrozumiałam, jak wielki wpływ ma na nas środowisko. Czasami zależy od niego, czy odniesie się sukces w jakiejś dziedzinie, bo jeżeli nie otrzymujemy wsparcia od żadnej ze stron, bardzo trudno jest znaleźć wiarę w samego siebie– mówi. –W konkursie zakwalifikowałam się do etapu wojewódzkiego. Już wtedy pojawiła się we mnie myśl, że chciałabym robićcoś związanego z kosmosem, który bardzo mnie interesował– dodaje.Wszystko szło dobrze aż do matury. Okazało się, że maturalne wyniki Julii z matematyki i fizyki nie były zbyt wysokie. W tamtym czasie miała mocno napięty grafik, bo ciągle kontynuowała w szkole muzycznej naukę gry na fortepianie. Od poniedziałku do piątku zaczynała zajęcia o 7.30, a kończyła je o 20. –Do pracy domowej mogłam przysiąść dopiero o 21. A kolejnego dnia znowu trzeba było wstać o 6. To mnie wykończyło fizycznie. Już miesiąc przed maturą czułam, że nie mam siły, żeby się uczyć, choć rodzice bardzo mnie wspierali – zawozili, przywozili, przygotowywali posiłki. Tylko dzięki temu mogłam pogodzić wszystko czasowo– wspomina. Stanęła przed wyborem: pójść na studia w Polsce – w Gdańsku dostała się na mechanikę i budowę maszyn – albo zrobić sobiegap yeari spróbować zrealizować marzenie o studiowaniu za granicą za rok. Zdecydowała się poczekać. Na wakacje pojechała do Berlina, gdzie dorabiała jako ogrodnik. Po powrocie do ojczyzny zapisała się na korepetycje, rozwiązywała matury z ubiegłych lat. Była pilna, ale punktów z matury nie wystarczyło jej, żeby dostać się na upragniony kierunek w Londynie. –Dałam sobie tydzień na płacz i tęsknotę za tym, czego nigdy nie będę miała, a potem starałam się skupić na tym, że wkrótce lecę do Manchesteru, gdzie zaakceptowano moją kandydaturęna studia– tłumaczy. Już po pierwszym semestrze zajęła trzecie miejsce w rankingu najlepszych studentów na jej kierunku. Zaangażowała się w działalność kół naukowych. W ramach jednego z nich zbudowała z zespołem CanSat, czyli małą satelitę wielkości puszki, która wykonuje pomiary. Można włożyć ją do rakiety. Między drugim a trzecim rokiem studiów znów zrobiła sobie przerwę. Zaaplikowała o roczną pracę wRolls-Roysie. Dostała się. Zajmowała się projektowaniem silników samolotowych. –To był czas, który dał mi przedsmak tego, jak wygląda praca inżyniera. Utwierdziłam się wtedy w przekonaniu, że chcę iść w kierunku eksploracji kosmosu– mówi.Na magisterkę poszła na Technische Universität München. Po półtora roku w Niemczech uznała, że zna już niemiecki na tyle dobrze, że pora nauczyć się nowego języka. Zaaplikowała na Erasmusa. Dostała odpowiedzieć, że w ramach jej kierunku nie można wyjechać do Paryża, na którym jej zależało. –Napisałam maila, w którym wyjaśniłam, że jestem bardzo zainteresowana tamtejszą uczelnią, i zapytałam, czy jeżeli nie zgłosi się nikt inny, mogłabym aplikować na to miejsce. Udało się. W trakcie pobytu w Paryżu przez pół roku testowałam silniki do satelity, a przez kolejne pół studiowałam przedmioty związane z robotyką na Sorbonie na inżynierii biomedycznej– opowiada. Kiedy dowiedziała się, że możliwy jest staż wNASA, postanowiła spróbować o niego powalczyć. Nie udawało się przez trzy lata z rzędu. Zaczęła więc kontaktować się z pracownikami agencji na własną rękę. –Pytałam, czy mogłabym pomóc im w projekcie. Część z nich odpowiedziała, że nie ma takiej możliwości, bo nie mam amerykańskiego obywatelstwa. Na odpowiedź od mojego późniejszego menedżera czekałam półtora miesiąca. Podczas rozmowy powiedział, że ma mi coś do zaoferowania– wspomina. Chodziło o program NASA JPL, który wymaga dofinansowania zewnętrznego. Po zaproszeniu do NASA przez mentora trzeba zebrać odpowiednie fundusze. Wtedy można dołączyć do zespołu na rok, z możliwością przedłużenia. Skontaktowała się z ponad 70 organizacjami i osobami. –Dzwoniłam i pytałam, nawet jeśli nie spełniałam wszystkich warunków. Nie kwalifikowałam się na przykład do otrzymaniastypendium Rafała Brzoski, ponieważ może ono być wypłacane osobom do 25. roku życia, a ponadto nie zgrywało się terminowo z moim wyjazdem. Ale wysłałam maila i przedstawiciele fundacji porozmawiali ze mną, a potem stali się moim największym wsparciem finansowym. Współpracowałam także z Fundacją Rozwoju Talentów i Fundacją im. Anny Pasek. Te trzy polskie instytucje mnie wspierają. Poza tym otrzymywałam jeszcze dwa niemieckie stypendia od tamtejszego ministerstwa rozwoju: PROMOS za pośrednictwem mojej uczelni oraz grant od Absolwentów i Przyjaciół TUM. Dzięki połączeniu sił tych wszystkich fundatorów byłam w stanie dołączyćdo NASA– cieszy się. W NASA zaskoczyło ją, że jest tam tak wiele indywidualnej pracy. –Zdarzało mi się przez trzy tygodnie pracować bez żadnej konsultacji. Zajmowałam się kartografią i wizualizacjami, a moją największą pasją stało się budowanie– opowiada. Jedna z osób, z którymi rozmawiała, zaproponowała, że mogłaby zaprojektować platformę wiertniczą, a później ją zbudować. –I to było kolejne fantastyczne wyzwanie– mówi. –Dzięki niej naukowcy w Jet Propulsion Laboratory mogą wiercić teraz w analogowych skałach marsjańskich [będących częścią tzw. misji analogowych, czyli odbywających się na Ziemi symulacji testujących różne aspekty sprzętu potrzebnego do eksploracji kosmosu – przyp. red.] i zbierać próbki, które pomogą im lepiej zrozumieć, jak będą wyglądały prawdziwe próbki Marsa, które powrócą na Ziemię w ciągu najbliższych 15–20 lat– cieszy się. Czy sama wierzy w życie pozaziemskie? –Tak, ale mówię to subiektywnie. Możesz pójść do amerykańskiego parku narodowego lub bezludnego, dzikiego miejsca w Polsce, spojrzeć w niebo i dostrzec ogrom gwiazd i galaktyk. Według mnie prawdopodobieństwo, że istnieje na nich życie, jest bardzo wysokie. I nie mam na myśli ufoludków, ale chociażby mikroby. Wspaniale jest żyć w czasach, w których technologia jest rozwinięta na tyle, że jesteśmy w stanie tego życia poszukiwać– deklaruje. Pytam ją, czy powszechne wyobrażenia o zmaskulinizowanym zespole pracowników NASA są prawdziwe. –Centrum Jet Propulsion Laboratory jest bardzo zróżnicowane pod względem płci, orientacji seksualnej i pochodzenia etnicznego osób, które w nim pracują. Zrozumiano tam, że różnorodność jest dużym atutem– odpowiada. Ma nadzieję, że w związku z tym w przyszłości jej przykład posłuży innym. –Żeby odbyć staż w NASA, nie trzeba być nawet doktorantem. Taką możliwość mają również Polacy i mam nadzieję, że skorzysta z niej więcej osób. Swoimi dokonaniami chciałabym otworzyć ustrukturyzowaną drogę do wysyłania polskich studentów do miejsc takich jak NASA– mówi. Zdobyte w Stanach doświadczenie Juliawykorzystuje w Europejskiej Agencji Kosmicznej, gdzie od września 2024 roku jest uczestniczką programu Polish National Trainee Program finansowanego przez Ministerstwo Rozwoju i Technologii. Złożyło się idealnie – to była pierwsza edycja programu, a ona miała wysokie kwalifikacje. Rozmowa kwalifikacyjna poszła jej na tyle dobrze, że dostała się do preferowanego zespołu. –Pracuję nad Lunar Gateway – stacją kosmiczną dla astronautów, która będzie okrążać Księżyc. Z niej astronauci będą latali na powierzchnię Księżyca. Zawsze chciałam przyczyniać się do eksploracji kosmosu przez człowieka i jestem niesamowicie szczęśliwa, że mogę to robić w ramach mojej pierwszej pracy!– cieszy się. Wcześniej nie zakładała, że powróci do Europy. –Podczas pierwszych miesięcy w NASA myślałam, że zostanę w Stanach po studiach, ale niepewna sytuacja na rynku kosmicznym spowodowała, że zaczęłam dostosowywać swoje plany– wspomina. Po kilku miesiącach pracy w Europejskiej Agencji Kosmicznej nie ma wątpliwości, że udział w tym programie to jedna z najlepszych rzeczy, jakie mogły jej się przydarzyć. –Po raz kolejny przekonałam się, że owszem, świetnie jest mieć pomysł na siebie, ale trzeba być zawsze otwartym na nowe możliwości i zmiany. Nie możemy zmienić kierunku wiatru, ale możemy dostosować żagle. Mnie zawiało do szóstego już kraju, na wybrzeże Holandii –mówi. I nie ma wątpliwości, że tutaj czeka ją kolejna fascynująca przygoda."
https://www.vogue.pl/a/na-czym-polegaja-scent-trek-i-headspace-w-perfumiarstwie,Zapach spod klosza: Jak ukraść woń rzeczom?,"Jeden wynalazek (Scent Trek) i jedna technika (headspace) sprawiły, że dziś zapach można nie tylko pozyskać z tak abstrakcyjnej rzeczy jak karoseria samochodu, lecz także ochronić zagrożone lub rzadko występujące gatunki roślin. Dlaczego łatwiej odtworzyć zapach szampana niż konwalii, a świat oszalał na punkcie jednej meksykańskiej papryczki? Razem z ekspertami zanurzamy się w świat dziwnych, nieoczywistych składników stosowanych w perfumach i oryginalnych sposobach ich pozyskiwania. Sposoby pozyskiwania składników perfum wyobrażamy sobie zawsze w romantyczny sposób, myśląc o wąchaniu kwiatów, brodzeniu w morzu płatków, wrzucaniu świeżych pączków do wiklinowego kosza i wieńczącym całość procesie destylacji. A czy nie równie romantycznie jest ukraść kwiatu zapach pod osłoną nocy (koniecznie w pełni księżyca), nakrywając go specjalnym kloszem, który zbiera jego molekuły zapachowe? Brzmi jak fantazja Małego Księcia z bajki Antoine’a de Saint-Exupéry’ego, a jest jedną z przełomowych technik współczesnej olfaktorii. Opatentowana technologia Scent Trek, bo o niej mowa, została opracowana przez Givaudan – najsłynniejszą w Europie szwajcarską firmę zajmującą się pozyskiwaniem i dostarczaniem zapachów do wszystkich gałęzi branży beauty, w tym perfumiarstwa. Nowa technika naprawdę polega na nałożeniu na kwiat (lub dowolny inny obiekt, ale o tym za chwilę) czegoś na kształt szklanej kuli podłączonej rurkami do specjalnej aparatury. Ta zbiera cząsteczki zapachu (molekuły), które analizowane są później w laboratorium pod względem ilościowym i jakościowym. W ten sposób składowe zapachu rozkładane są na czynniki pierwsze. Na ich podstawie odtwarza się, a później multiplikuje i wytwarza w sposób syntetyczny oryginał, który może trafić do bardziej zmasowanej produkcji (metoda headspace). W ten sposób oszczędza się zasoby naturalne, chroni gatunki zagrożone lub ułatwia sobie pracę, gdy naturalne źródło zapachu znajduje się w trudno dostępnym miejscu (tak jak np. kwiat Belle de Nuit, który rośnie na Hawajach w Narodowym Tropikalnym Ogrodzie Botanicznym na Kauai i jest składnikiem zapachu Far Away Beyond de Moon Avon). Ale nie tylko prośrodowiskowy aspekt jest tu ważny. Nowoczesna metoda pozwala uzyskać zapachy z rzeczy mniej oczywistych niż te naturalnie roztaczające piękne, choć nie mniej luksusowe wonie, np. z szampana albo kawioru. –Można je znaleźć w dwóch kompozycjach Atelier Des Ors – Pink Me Up (szampan) i Noir By Night (kawior). Twórca marki Jean-Philippe Clermont powiedział mi, że odtworzony tą metodą akord zapachu szampana zastosowano bez dokonywania jakichkolwiek zmian, natomiast akord kawioru trzeba było poprawić, aby pozbawić go rybnych aspektów, tak aby nadawał się do noszenia– zdradza Michał Missala z Perfumerii Quality. Można się zastanawiać, czy to woń z kategoriicichego, czy wręcz przeciwnie, głośnego luksusu, jedno jest jednak pewne – nie można odmówić mu unikatowości, a właśnie na tym polega ekskluzywność. –Niektóre molekuły i akordy syntetyczne są bardzo oryginalne same w sobie. Przykładem jest nuta metalicznego atramentu w kompozycji Amouage Opus XII Rose Incense –dodaje Michał Missala. Zapach metalu, tak łatwy do wyobrażenia, a tak trudny do stworzenia, od dawna jest na tapecie ambitnych alchemików, takich jak chociażby Christian Kölbl, który zamarzył o woni nowego auta. I choć mógł pójść na skróty, sięgając po skórzane akordy nawiązujące do samochodowej tapicerki czy zapachu benzyny, skupił się na odtworzeniu lakieru z karoserii. Gdy się to udało i powstał Neuwagon, zaprezentował go w postaci instalacji artystycznej – flakonie osadzonym w – kontrastującym z nazwą perfum – wraku samochodu, a dokładnie rozbitym w tym celu nowym mercedesie. Wynalazek Givaudan rozbudził wyobraźnie twórców. Skoro specjalny klosz zbiera zapach z danej przestrzeni, dlaczego nie stworzyć zapachu… przestrzeni, w której żyjemy. Choćperfumy o zapachu miastmają w niszowym perfumiarstwie długą tradycję, asmell walkmapujący zniuansowane wonie tkanki miejskiej, to proste ćwiczenie na kreatywność i rozbudzenie zmysłów (polecają go w swojej książce„Ach, zapach!” Katarzyna Białousz i Anna Budyńska), zawsze można pójść o krok dalej. Wykonał go Victor Kochetov, właściciel perfumerii Mood Scent Bar, który stworzył zapach inspirowany Warszawą, korzystając z aparatury szwajcarskiej marki. Jakie nuty udało mu się wyłapać ze stołecznego powietrza? –Zrobiłem średnią ze wszystkich molekuł wyłapanych w okolicy centrum Warszawy wspomnianą metodą i mogę powiedzieć, że jestem bardzo wdzięczny za to, że pojawiły się u nas tak piękne drzewa, jakimi są platany, bo to,co uzyskałem,to właśnie cząsteczki platanu połączone z benzyną– mówi Kochetov. Pozostaje zadać sobie pytanie, czy taki zapach znalazłby odbiorców, w końcu perfumy kochamy za ich eskapistyczny wymiar. Scent Trek to nie jedyny z ciekawszych sposobów pozyskiwania zapachów z natury. Równie nowoczesną metodą jest ekstrakcja CO2,czyli z wykorzystaniem dwutlenku węgla w stanie nadkrytycznym, tj. w stanie pośrednim między cieczą a gazem. –Pozwala wyłapać bardzo delikatne i ulotne molekuły zapachowe, których nie wyłapują destylacja parowa i klasyczna ekstrakcja z wykorzystaniem solwentu. Przykładem zapachów z dużym udziałem składników pozyskanych tą metodą są Amouage Crimson Rocks (różowy pieprz CO2i mech dębowy CO2),Perris Monte Carlo Shining Moon (różowy pieprz CO2i magnolia CO2)iThe House of Oud Up to the Moon (wanilia CO2)– wymienia Michał Missala. Ulotność to słowo klucz i największa bolączka mistrzów perfumiarstwa. Stąd tak bardzo ceniona dziś umiejętność tworzenia innymi składnikami konkretnej woni. –I to czasem bardzo banalnej– mówi Victor Kochetov i wymienia konwalię, której nie da się poddać procesowi destylacji. Dlaczego? –Ponieważ – mówiąc fachowym żargonem – „skręca się w olejek”, czylidochodzi do reakcji, w wyniku której znika zapach w formie chemicznej, w której jest na kwiecie. To,co otrzymujemy,pachnie, ale bardziej liściem. Tak samo jest z makiem i fiołkiem– tłumaczy ekspert, zwracając uwagę na charakterystyczną ciężkość tych woni. To wyjaśnia, dlaczego tak uwielbiany, a przy tym tak zmysłowy i odurzający zapach konwalii w realistycznej odsłonie jest niedostępny na sklepowych półkach. Wracając do etycznego aspektu wykorzystywania ograniczonych zasobów naturalnych, warto wspomnieć jeszcze o procesie podwójnej destylacji. –Pozwala on na wykorzystanie w 100 proc. materiału procesowego, który inaczej zostałby wyrzucony– mówi Gina Ghura, szefowa Innowacji Zapachowych w Avon. I dodaje: –Nie jest łatwo zreplikować naturalny zapach w laboratorium, dlatego syntetyczne składniki, jeśli są pozyskiwane przez zrównoważone kontrolowane procesy, mogą budować w zapachu aspekty, które uzupełniają te naturalne, oferując konsumentom niesamowite doświadczenie olfaktoryczne.Ten innowacyjny i unikatowy proces ma jeszcze jedną zaletę – ujawnia nową, odrębną interpretację znanego już składnika. –Tak dzieje się w przypadku wanilii zamkniętej w Far Away Beyond the Moon, która w procesie podwójnej destylacji ujawnia dymne i drzewne nuty, nadając jej słodyczy odrobinę słonego posmaku– wyjaśnia Ghura. Czy w związku z prawie nieograniczonymi możliwościami pozyskiwania zapachów istnieją jeszcze wonie, które są w stanie zaskoczyć eksperckie nosy? Victor Kochetov zdradza, że jednym z najbardziej szokujących był dla niego zapach meksykańskiej papryczki chilli Pablano znanej jako Piment Ancho. Dlaczego? –Bo zapach miał w sobie słodkie, ale jednocześnie świeże nuty. Nie był słodko-klejący jak wanilia, tylko słodki i jednocześnie rześki, musujący. Było to bardzo zaskakujące. To jeden z absolutnie kapitalnych składników, w którym się po prostu zakochałem– mówi. Gdzie go szukać? Na przykład w Crépuscule des Âmes od Atelier Des Ors, w którym papryczkę połączono z kadzidłem, paczulą i innym osobliwym składnikiem, jakim jest hyraceum – skamieniałe odchody góralki przylądkowej, małego afrykańskiego ssaka, najbliżej spokrewnionego ze... słoniem (pachną podobnie jak piżmo i są niezwykle drogie, bo by nadawały się do użytku, muszą przeleżeć w ziemi nawet kilkaset lat). –Skład zapachu wyjaśnia jego inspiracja. „Fryz Beethovena"" Gustava Klimta– puentuje Michał Missala."
https://www.vogue.pl/a/para-architektow-maria-i-aleksander-oniszhowie-swoj-dom-polaczyla-z-pracownia-i-zatopila-w-lesie,Maria i Aleksander Oniszhowie swój dom stworzyli w zgodzie ze sobą i z naturą,"Wymarzony kawałek ziemi znaleźli pod Warszawą. Dom dopasowali do leśnej działki, a nie na odwrót. Para architektów Maria i Aleksander Oniszhowie, choć on raczej woli się dziś nazywać stolarzem i rzemieślnikiem, wyznaje zasadę, że architektura powinna porządkować przestrzeń, a nie w nią ingerować. Liczy się spójność i harmonia. Na działce rośnie ponad 50 niemal dwudziestometrowych sosen. Wycięte zostały jedynie te, które znalazły się w obrysie domu. Pnie pocięto na deski, które wykorzystano do budowy dachu, zmielone korony drzew zamieniono w ściółkę i rozsypano dookoła. Drzewa pozostały w tym samym miejscu, tylko w innej formie. Bryła jest prosta. Dwuspadowy dach, plan prostokąta. Przypomina domek, jaki rysuje dziecko. Elewację tworzą surowe, nieimpregnowane modrzewiowe deski o różnej szerokości. To celowy zabieg, który przy okazji pozwolił uniknąć odpadów. Z czasem będą naturalnie szarzeć, zmienią barwę pod wpływem słońca i deszczu. Za parę lat elewacja kolorystycznie scali się z lasem, dom „zniknie” wśród drzew. – To nie jest typowa działka. Teren nie jest płaski, różnica wysokości pomiędzy najwyższym i najniższym punktem wynosi aż osiem metrów. Nie dało się tu postawić standardowego domu. Budynek jest w jednej trzeciej ukryty pod ziemią. Wejście znajduje się na poziomie zero, do części mieszkalnej prowadzą schody w górę, a do pracowni w dół. Wiedzieliśmy, że to przedsięwzięcie będzie wiązało się z większymi pracami ziemnymi i z przygotowaniem indywidualnego projektu. Ale to nas nie przerażało– opowiadają Maria i Aleksander Oniszhowie. Ich ścieżki przecięły się 20 lat temu, poznali się, ale nie utrzymywali kontaktu. Ponownie spotkali się ponad cztery lata temu, po miesiącu już planowali ślub, a po pół roku zostali właścicielami działki, na której stanął opisywany tu dom. Maria ukończyła architekturę na Politechnice Warszawskiej, Aleksander studiował w Wiedniu na Universität für angewandte Kunst. Dziś ona zajmuje się projektowaniem architektury i wnętrz, on jest projektantem i rzemieślnikiem, tworzy w drewnie.– Oboje pracujemy solo. To wybór. Z jednej strony nie powiększamy skali naszych działań, z drugiej mamy pewnego rodzaju wolność. Decydujemy, ile, co i kiedy robimy. Nie musimy trzymać jednego tempa. Czasem możemy zwolnić, czasem przyspieszyć –mówi Maria. Projekt funkcjonalny wnętrza przygotowała ona, on skupił się na elewacji i pracowni. Jak wspomina Maria:– Olek projektował układy okien, ja przesuwałam wszystko w środku. Tak pracowaliśmy. Od zewnątrz i od środka. Powstawały osie i symetrie. Nie cierpimy na megalomanię, chcieliśmy uszanować otoczenie. Choć według miejscowego planu mogliśmy postawić o wiele wyższy budynek, ma on jedynie 6,5 metra wysokości, po części wkopany jest w ziemię. Na działce nie ma żadnych chodników czy trawników. Zachowaliśmy leśny charakter, priorytetem było dla nas odtworzenie ściółki. Mamy chwasty, własne pole jagodowe, a jesienią grzyby. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/fit-for-face-studio-masazu-twarzy-w-warszawie,Siłownia dla twarzy,"Trening twarzy to rewolucja w podejściu do pielęgnacji. Ćwiczenia i masaż twarzy nie tylko poprawiają wygląd, lecz także wspierają zdrowie, redukują stres i pomagają czuć się dobrze we własnej skórze. To dowód na to, że prawdziwe piękno opiera się na równowadze. Ćwiczymy po to, by nasze ciało było silne, jędrne i pełne energii. Regularne treningi pozwalają nie tylko poprawić wygląd, lecz także zadbać o zdrowie i samopoczucie. A co, gdyby tę filozofię przenieść na pielęgnację twarzy? Codziennie używamy jej mięśni, śmiejąc się, mówiąc czy marszcząc brwi, jednak rzadko zastanawiamy się, jak można świadomie wspierać ich kondycję. Właśnie w tym duchu powstało w Warszawie studio FIT FOR FACE, które łączy holistyczne podejście do piękna z siłą naturalnych metod. FIT FOR FACE opiera się na przekonaniu, że piękno to coś więcej niż gładka skóra i symetryczne rysy. To harmonia ciała, umysłu i ducha. Podczas gdy inwazyjne procedury estetyczne zyskują na popularności, twórczynie studia zachęcają do akceptacji siebie i pielęgnowania naturalnych rysów twarzy. Treningi, bo tak nazywają swoje zabiegi, to nie tylko sposób na poprawę wyglądu. To także forma dbania o zdrowie skóry i profilaktyka anti-aging wspierająca naturalne procesy regeneracji. Dzięki odpowiednim technikom możemy poprawić jędrność mięśni twarzy, wspomóc krążenie, a nawet zredukować stres. Efekty? Promienna cera, mniej widoczne oznaki starzenia i większa pewność siebie. Bez bólu, bez igieł, bez chemii. Wystarczy odrobina zaangażowania i regularność. Nasza twarz to sieć kilkudziesięciu mięśni, które – podobnie jak te w ciele – można trenować. Dzięki systematycznym ćwiczeniom wzmacniamy mięśnie, poprawiamy ich elastyczność i zapobiegamy zwiotczeniu. Trening twarzy polega na wykonywaniu serii ćwiczeń, które angażują konkretne partie mięśni. Jednym z jego filarów jest masaż od wieków stosowany w kulturach wschodnich jako sposób na zachowanie młodego wyglądu. FIT FOR FACE wprowadza nowoczesne podejście do tej tradycji, łącząc japońskie oraz chińskie techniki z elementami liftingu manualnego. Masaże takie jak kobido czy drenaż limfatyczny działają na głębokie warstwy skóry i mięśni, przynosząc widoczne efekty już po kilku sesjach. Twórczyni FIT FOR FACE o masażach zdaje się wiedzieć wszystko. Olena Romanova to ekspertka z wykształceniem medycznym i ponad 30-letnim doświadczeniem w kosmetologii. Jej wiedza oraz praktyka zdobywane na rynkach europejskich i japońskich zaowocowały stworzeniem unikalnej oferty autorskich zabiegów. Każda metoda opracowana przez Olenę ma na celu wsparcie zdrowia skóry i wydobycie naturalnego piękna, a rodzaj masażu dobierany jest w zależności od stanu oraz aktualnych potrzeb skóry klienta. Dzięki takiemu indywidualnemu podejściu każdy może się poczuć w studiu wyjątkowo. Skrojona na miarę oferta studia FIT FOR FACE sprawia, że każdy znajdzie tu coś dla siebie. Wywodząca się z medycyny chińskiej technika Fresh Skin to zaawansowana forma masażu limfatycznego, która łączy manualne techniki z użyciem narzędzia Gua Sha. Szczególnie polecany jest osobom borykającym się z obrzękami twarzy. Dogłębna znajomość anatomii jest tutaj kluczowa, bowiem to ona pozwala na osiągnięcie pożądanych rezultatów. Masaż jest delikatny, dlatego doskonale sprawdzi się w przypadku skóry wrażliwej i skłonnej do trądziku różowatego. Ekskluzywna metoda Anti Age to propozycja przeznaczona dla osób poszukujących skutecznego sposobu na regenerację skóry z oznakami starzenia. Co wyróżnia ten zabieg? Brak stosowania środków kosmetycznych, całość opiera się na manualnej pracy specjalistów, którzy precyzyjnie działają na głębokie mięśnie partii twarzy. Po sesji skóra zyskuje młodzieńczy blask, staje się bardziej jędrna i odżywiona, a owal twarzy wyrazisty. Nie mogło zabraknąć również perełki japońskich masaży, czyli Kobido. Poprzez precyzyjne ugniatanie określonych punktów na twarzy poprawia krążenie krwi i limfy, rozluźnia napięcie mięśniowe i stymuluje głębokie warstwy skóry. Dzięki temu Kobido daje naturalny efekt liftingu i redukuje zmarszczki, a cera zyskuje promienny wygląd. Zabieg obejmuje również masaż ramion, dekoltu oraz szyi. Kolejną metodą wywodzącą się z Japonii jest Glow Lift. To idealna alternatywa dla chirurgii estetycznej. Masaż koncentruje się na redukcji zmarszczek, korekcie owalu twarzy i eliminacji wiotkości policzków. Ważna jest tutaj systematyczność – regularne sesje zapewniają trwałe rezultaty i prawdziwy efekt Glow Up. To tylko niektóre z dostępnych w ofercie FIT FOR FACE zabiegów. Przychodząc do studia, mamy pewność, że wybitni specjaliści w odpowiedni sposób zatroszczą się o naszą skórę. Ćwiczenia i masaż twarzy mają wpływ zarówno na nasz wygląd, jak i na samopoczucie. Regularne sesje pomagają zredukować poziom stresu, poprawiają nastrój i zwiększają poczucie własnej wartości. W FIT FOR FACE filozofia pielęgnacji opiera się na miłości do siebie i akceptacji swojego naturalnego piękna. To nie tylko sposób na poprawę kondycji skóry, lecz także na budowanie pozytywnej relacji z własnym ciałem."
https://www.vogue.pl/a/debiut-marii-zbaskiej-to-nie-moj-film-mowi-o-kryzysie-w-milosci-jak-ocalic-zwiazek-ktory-sie-sypie,Czy 400 km wspólnego marszu może ocalić związek? „To nie mój film” to niebanalna produkcja o miłości,"Może w ich szaleństwie jest metoda. Gdy Wanda i Janek nie mogą się dogadać, ruszają w ekstremalną podróż. Zamierzają przejść 400 kilometrów brzegiem Bałtyku. Pieszo. Zimą. „To nie mój film”, pełnometrażowy debiut reżyserki Marii Zbąskiej, demontuje romantyczne mrzonki o związkach i pochyla się nad wagą kryzysu. Ona miała śpiewać, on chciał przejechać świat rowerem. Ją dziś cieszą już tylko małe zwycięstwa w kuchni (publiczność docenia żart o kalafiorze), jemu sprawia radość chyba jeszcze mniej. Trwają w relacji, która rozpędzała się obiecująco, ale gdzieś po drodze wytraciła impet. Nie ma chemii, więc nie ma przyszłości? Wanda i Janek po kolejnej kłótni o nic i wymianie werbalnych ciosów poniżej pasa w stylu „weź coś ze sobą zrób” dokonują nie tylko rewizji porzuconych marzeń, ale też zmieniających się oczekiwań wobec siebie nawzajem. Robią rachunek zysków i strat, zachwytów i rozczarowań. Nie chcą się rozstać, nie chcą być razem. –Nie zakochamy się w sobie na nowo, siedząc na tej kanapie. Musimy się ruszyć– rzuca on i wpada na szaleńczy pomysł, by poddali swój związek ostatecznej próbie. Wanda i Janek, dwójkatypowych millenialsówz dużego miasta, kupuje sanki, pakuje namiot i rusza w podróż linią brzegową Bałtyku. Będą szli 400 kilometrów, gdy pada i wieje, nie korzystając z wygód cywilizacji. Umowa jest prosta. Jeśli dotrą do celu, nie łamiąc zasad, zostaną razem. Jeśli im się nie uda – rozstaną się. Pełnometrażowy debiut reżyserki i scenarzystki Marii Zbąskiej doceniono za mądre spojrzenie na uniwersalny temat. „To nie mój film” został nagrodzony m.in. na festiwalu filmowym w Gdyni czy na festiwalu Ekran, przeglądzie polskiego kina w Toronto. Czuła opowieść o relacji w kryzysie nie tylko ujmuje rozbrajającą lekkością i niewymuszonym humorem. „To nie mój film” skłania, by przyjrzeć się własnym przekonaniom na temat związków. –Nikt nikomu nie mówi, że go kocha. Nikt się z nikim nie całuje. Jeśli jest seks, to taki, żeby nie wystawać za bardzo spod kołdry. Dlaczego? Bo w związkach z dziesięcioletnim stażem ludzie rzadko sobie mówią, że się kochają. Moi bohaterowie nie wiedzą, co do siebie czują. Zastanawiają się, czym w ogóle jest miłość– mówi mi Maria Zbąska, reżyserka i autorka scenariusza „To nie mój film”. Można się zżymać, że w swoim pierwszym długim metrażu opowiada historię, jakich wiele. Ale właśnie na tym polega największa siła tej produkcji. Każdy, kto był w dłuższej relacji, może przejrzeć się w doświadczeniach Wandy i Janka, zrozumieć ich frustrację i bezradność. Tylko kto wpada na pomysł, żeby ratować związek, wyjeżdżając zimą pod namiot? Zbąska z rozmysłem wysyła swoich bohaterów w skrajne okoliczności. Z dala od cywilizacji i rozpraszaczy, nie mogą uciekać od rozmowy o problemach w kolejny odcinek serialu. Mogą pogapić się na morze, muszą przyjrzeć się sobie.– Jeśli na co dzień pływamy w dobrobycie, przesycie i przyjemności, to nie mamy wielkich problemów, a bez problemów nie ma wyzwań. Z kolei bez wyzwań nie potrafimy być szczęśliwi. Nie możemy niczego osiągnąć, niczego pokonać, niczego ważnego doświadczyć. Gnuśniejemy– opowiada reżyserka. –Jak ci facet zaparzy herbatę w domu, to nawet tego nie zauważysz, ale jak ci poda coś gorącego do picia na wygwizdowie odciętym od cywilizacji, to nagle staje się bohaterem. Czasem potrzebujemy takiej zmiany perspektywy. Jak inna nietypowa komedia romantyczna,„Najgorszy człowiek na świecie”Joachima Triera z 2021 roku, film Zbąskiej krytycznie przygląda się kulturowym przekazom na temat miłości i spełnionego życia w parze. Reżyserka przewrotnie korzysta z elementów zgranego gatunku – opowiada o miłości błyskotliwie, z dystansem i poczuciem humoru – ale zaczyna swój film tam, gdzie typowe filmowe romanse się kończą. –Nakręciłam „To nie mój film” z buntu wobecmitu romantycznej miłości. Wszystko nam mówi: najważniejsze to poznać księcia. Książę się pojawia, bierzecie ślub, ale co dalej? Każdy, kto jest w związku, wie, że relacja wymaga pracy. Kompromisu, stawiania granic, przekraczania granic. To wszystko jest piekielnie trudne. Nie wystarczy, że przysięgniemy sobie miłość i wierność i jakoś to będzie. Codziennie trzeba pracować. Codziennie mamy kolejnych 20 kilometrów do przejścia, jak Wanda i Janek– mówi reżyserka. Wandą i Jankiem, zresztą jak Julie ze wspomnianego filmu Triera, targa ten odwieczny konflikt pomiędzy komfortem stabilizacji a ekscytującym dyskomfortem wolności. Ciągną za sobą sanki i szukają odpowiedzi na pytanie, czy łatwiej jest przejść życie solo, czy z kimś u boku, nawet jeśli ten ktoś chodzi za wolno i w kółko narzeka. Z kolei gdy on wyrzuca: „Nie możesz znieść tego, że przeżyłem coś bez ciebie”, zwraca uwagę na innym problem, świetnie znany terapeutom i terapeutkom par. Autonomię w związku.– Nie ma dobrej relacji bez autonomii– potwierdza doktorka Agata Stola, psychoterapeutka z Instytutu Psychoterapii i Terapii Seksuologicznej SPLOT.–Związek jest ciągłym poszukiwaniem równowagi pomiędzy tym, co wspólne, co definiuje to nasze „my”, a poczuciem odrębności swojego „ja”. Jeśli umiemy uznać autonomię drugiej osoby, możemy wyjść z kryzysu silniejsi. Nauczyliśmy się widzieć w kryzysie największe zło. Demonizujemy go, ponieważ w powszechnym przekonaniu zwiastuje niechybny koniec.– Tymczasem z perspektywy psychologiikryzys nie jest ani dobry, ani zły. Oznacza sposób radzenia sobie ze zmianą. Gdy tak na niego spojrzymy, zrozumiemy, że nie ma związków, które nie doświadczają kryzysów– mówi Agata Stola. –To, jak para sobie z nim poradzi, zależy od jej kompetencji komunikacyjnych. Od tego, na ile potrafimy ze sobą konstruktywnie rozmawiać, gdy mamy odmienny punkt widzenia. Pary, które to umieją, będą odczuwać kryzysy mniej dotkliwie, a z kolei tam, gdzie narzędzia komunikacji są za słabe, żeby obrobić różnice w poglądach czy wartościach, kryzysy będą eskalować. Pamiętajmy, że kryzys jest informacją o tym, że stare rozwiązania nie działają, więc trzeba poszukać nowych, które będą adekwatne do tego, kim jesteśmy dzisiaj –puentuje psychoterapeutka. „To nie mój film” wystawia widownię na konfrontację z mitem romantycznej miłości, sankcjonowaną kulturowo definicją kryzysu, ale też z tą socjologiczną półprawdą, że współcześni trzydziestolatkowie są pokoleniem, któremu nie chce się starać. Jak tylko coś się psuje – buty, telefon, związek – wymieniają na nowe, zamiast naprawić. Wanda i Janek podejmują walkę. Nie wiedzą, czy im się uda, ale chcą sprawdzić, dlaczego coś, co działało, przestało sprawnie funkcjonować, i czy w tę relację bez życia można na nowo tchnąć trochę energii. –W czasach rozpędzonej konsumpcji, gdy towarzyszy nam wiara, że życie może składać się wyłącznie z przyjemności i można je przeżyć bez wysiłku i bólu, niektórzy w ogóle nie wejdą na głębszy poziom relacji. Nie pokażą miękkiego brzuszka– wyjaśnia Agata Stola.– Takie osoby pozostają w idealizowanej relacji, a gdy spadają – a zawsze spadają – różowe okulary, wycofują się. Ktoś, kto nie doświadczył prawdziwej, sycącej bliskości, budowanej na pełnej akceptacji, pokazywaniu wad i słabości, nie będzie chciał ratować związku. Takim osobom trudno też zrozumieć ludzi, którzy decydują się walczyć o relację. „O, ci to się ciągle kłócą, po co oni w ogóle są ze sobą, powinni się rozstać” – ten brak zrozumienia widać właśnie w takich sądach. Osoby, które poczuły smak i wartość głębokiej bliskości, walczą o nią, chodzą na terapię par, wykonują ogromną pracę, żeby ocalić związek. Tych 400 kilometrów wydeptanych przez bohaterów „To nie mój film” w zimnie, deszczu i wietrze to zresztą całkiem niezła metafora trudu, którego wymaga skuteczna terapia. Bo na terapię też trzeba się nachodzić, żeby dokądś dojść. Premiera „To nie mój film” w reżyserii Marii Zbąskiej 25 grudnia 2024 roku."
https://www.vogue.pl/a/przed-swietami-warto-odwiedzic-najmodniejsze-miejsca-w-beauty-hall-elektrownia-powisle,Przed sezonem imprez wytchnienie znajdziesz w Beauty Hall Elektrownia Powiśle,"Nie ma drugiego takiego miejsca jak Beauty Hall Elektrownia Powiśle. Tu możesz wybrać z 350 zabiegów. Które z nich warto wybrać, by przygotować się do świąt, zadbać o siebie i zrelaksować się? Świąteczna gorączka trwa. W pędzie szukamy wytchnienia, zasłużonego odpoczynku, chwili tylko dla siebie. Znajdziemy je w pierwszym w Polsce concept Day Spa, Beauty Hall Elektrownia Powiśle. Elektrownia Powiśle, jedno z najmodniejszych miejsc na mapie Warszawy, w grudniu przyciąga spektakularnymi dekoracjami, kameralną atmosferą, luksusowymi butikami. Wystarczy jednak wejść na najwyższe piętro, na poziom +2, by oddalić się od zgiełku. W Beauty Hall Elektrownia Powiśle panuje spokój. Dyskretna elegancja wystroju wnętrza, profesjonalna obsługa, szeroki wybór – tu wszystko jest nastawione na zapewnienie klientom całościowego doświadczenia. Nad planem relaksu czuwa concierge. W tym wydaniu odnowa przeobraża się w rytuał, który będzie się chciało powtórzyć. Jakim zabiegom w Beauty Hall Elektrownia Powiśle warto poddać się przed świętami? Gdzie znajdziemy najpiękniejsze prezenty? Co sprawi, że poczujemy się zaopiekowani? Zimą narażamy nasze włosy na szkodliwe działanie czynników zewnętrznych – suchych pomieszczeń, wiatru, mrozu. Potrzebują więc kompleksowej odnowy. W salonie testujemy regenerującą kurację TOKIO z B-keratyną, aminokwasami i fulerenami, która sprawi, że nawet zniszczone włosy odzyskają blask. Warto tu wrócić także przed sylwestrem. Doświadczeni styliści fryzur przygotują modne upięcia na wielkie wyjścia. Specjalistki z salonu zaproponują najbardziej wyszukany manicure na wyjątkowe okazje – nowe wcielenia frencza, wzorki czy zdobienia albo klasyczne, głębokie barwy, które wyglądają pięknie na każdej płytce. Dla zagonionych przewidziano unikatową usługę – 4hands manicure i pedicure pozwala na równoczesne poddanie się dwóm zabiegom: na dłonie i stopy. Wosk o wyjątkowej formule umożliwia przeprowadzenie niemal bezbolesnego zabiegu. Ale to nie wszystko. Kosmetolożki z Lycon oferują także stylizację brwi i rzęs, dzięki której makijaż, nawet wieczorowy, przestanie być wyzwaniem, oraz opalanie natryskowe, na wypadek gdybyśmy zechciały odsłonić trochę ciała w sezonie imprez. Zimą warto rozpocząć serię epilacji laserowej. Po zabiegu z użyciem Thunder MT skóra staje się nie tylko gładka, lecz także jedwabista w dotyku. Klinika zdrowia i urody oferuje także zabiegi bankietowe, którym możemy poddać się na chwilę przed wielkim wyjściem. Na koniec moment medytacji, podróży w głąb siebie, zapomnienia. Przed świętami na klientki czeka zwłaszcza rozgrzewają Afryka. Takim doświadczeniem można też podzielić się z najbliższą osobą albo sprezentować bon na rytuał do wykorzystania później. W Beauty Hall Elektrownia Powiśle zaopiekowani poczują się także mężczyźni. Ukłonem w stronę klientów, którzy mogą przeznaczyć na zabiegi niewiele czasu, jest 4hands, czyli jednoczesne strzyżenie włosów, trymowanie brody oraz męski manikiur. Wrażliwa męska cera skorzysta również na zabiegach pielęgnacyjnych na twarz wykonywanych kosmetykami Phytomer, które chronią skórę przed mrozem. Zestawy produktów można kupić także w prezencie. Naturalne, wegańskie i luksusowe kosmetyki polskiej marki sprawdzą się na prezent dla najbliższych. Warto zwrócić uwagę na bestsellerowy Clean Beauty Starter Set z kremami do dłoni i stóp oraz olejkiem eterycznym, który zda egzamin podczas relaksacyjnego masażu czy aromaterapii w domu. Linia pielęgnacji La Dolce Vita spodoba się najbardziej wymagającym kobietom. Dodatkowy atut? Każdy z zestawów opakowano w ekologiczne, biodegradowalne torby. Taki podarunek każdy chciałby znaleźć pod choinką. Pod jednym dachem Elektrowni Powiśle znajdziemy wszystko, czego potrzebujemy na święta. I to, co najważniejsze, czyli czas dla siebie. Bo Gwiazdka powinna być czasem nie tylko dbałości o innych, lecz także czułości dla samych siebie."
https://www.vogue.pl/a/stylowe-wnetrza-z-lat-70-domu-na-sadybie-w-warszawie-staly-sie-szlachetna-rama-dla-wspolczesnych-rozwiazan,W domu atrialnym na Sadybie akcenty vintage stają się ramą dla współczesnej treści,"Swój dom zaprojektowała z poszanowaniem oryginalnej tkanki. Architektka Ewelina Moszczyńska, przeprowadzając się z rodziną na warszawską Sadybę do budynku z lat 70., trzymała się zasady: po pierwsze nie szkodzić. Dzięki temu stworzyła fascynujące wnętrze, któremu nie zagraża upływający czas. Sadybę co pewien czas odwiedzają entuzjaści architektury, celem ich wycieczki jest przede wszystkim eksperymentalne osiedle domów atrialnych usytuowane w obrębie trzech ulic: Okrężnej, Zdrojowej i Zelwerowicza. Na kolonię powstałą dla architektów z Politechniki Warszawskiej na przełomie lat 60. i 70. składa się 12 domów z cegły pomalowanej na biało. Wyglądają skromnie, przez wąskie okna umieszczone tuż pod dachem trudno zajrzeć do środka, nic nie zapowiada, że każdy z nich – zbudowany na planie litery L – kryje wewnętrzny ogród. Tę koncepcję autor kompleksu Donatan Putkowski zapożyczył ze Skandynawii, natomiast szczegółowe projekty pojedynczych budynków dopracowywali już sami inwestorzy. Wśród nich architekt Zygmunt Dytkowski, który zamieszkał na Sadybie w 1973 roku. Dokładnie pół wieku później do tego samego domu wprowadziła się para architektów również związanych z Politechniką Warszawską – Ewelina Moszczyńska i Maciej Zawadzki. Trudno powiedzieć, że to zaplanowali. Pewnego dnia po prostu dali sobie szansę.– Mając już dwójkę małych dzieci, szukaliśmy większego mieszkania. Stawialiśmy na Mokotów, ale Maciek, przejeżdżając przez Sadybę, postanowił obejrzeć miejsce, o którym czytaliśmy lata temu. Pokręcił się, zamienił kilka zdań, wręczył wizytówkę. Telefon zadzwonił osiem miesięcy później –wspomina Ewelina i dodaje: –Drugie tyle trwały negocjacje, a kolejne dziewięć miesięcy pochłonął remont. –Szybko?– dopytuję.– Architekt z dobrymi kontaktami zamknąłby wszystkie te prace w dwóch miesiącach. Ale ja chciałam dać sobie czas na namysł. To był mój luksus– mówi. Wchodzę do wąskiego przedsionka. Oryginalna zabudowa z bejcowanej sklejki, gdzieniegdzie uzupełniona starannie dobranym współczesnym fornirem, przypomina wnętrze szafy i dokładnie taką funkcję pełni – buty, ubrania, parasole, liczniki – wszystko jest na swoim miejscu. Dopiero kolejne drzwi prowadzą do wnętrza i od razu najważniejszego punktu domu. To tu pod kątem 90 stopni łączą się dwa skrzydła budynku, a z góry przez okrągły świetlik w suficie sączy się popołudniowe światło. Przeszkolona ściana na wprost przekierowuje wzrok na jesienny ogród. –Do najważniejszej decyzji musiałam dojrzeć, a brzmiała: adaptujemy, nie robimy na nowo– mówi Ewelina, która myśląc o potrzebach swojej czteroosobowej rodziny, zderzyła się z dobrze przemyślanym i zaprojektowanym wnętrzem. Najpierw w latach 70. stworzonym przez Dytkowskiego, a potem subtelnie przekształcanym przez kolejnych właścicieli. Cały tekst znajdziecie w najnowszym wydaniu magazynu „Vogue Polska Living”.Do kupienia w salonach prasowych ionline z wygodną dostawą do domu."
https://www.vogue.pl/a/aktorka-weronika-humaj-o-sluchowisku-male-kobietki-w-aplikacji-empik-go,Weronika Humaj: Apetyt na życie,"W nowym słuchowisku„Małe kobietki”Weronika Humaj użyczyła głosu Amy, najmłodszej z sióstr March, która, podobnie jak ona, chce czerpać z życia pełnymi garściami. Aktorka opowiedziała nam o swoim apetycie na życie, pracy w studiu i ulubionym, świątecznym klasyku. „Małe kobietki” szkicują jeden z najpiękniejszych obrazów siostrzanej przyjaźni. Nic więc dziwnego, że na przestrzeni ostatniego stulecia powieść Louisy May Alcott doczekała się aż kilkudziesięciu adaptacji – filmowych, teatralnych, radiowych. Najnowszą z nich jest słuchowisko stworzone przez Martynę Szymańską, które niedawno zadebiutowało w aplikacji Empik Go. W sam raz na święta. Wyjątkowy klimat produkcji to, obok czarującej historii i nastrojowej muzyki, zasługa obsady słuchowiska. W tytułowe „Małe kobietki” wcieliły sięZofia Wichłacz, Magdalena Lamparska, Pola Błasik i Weronika Humaj, które udzieliły głosu kolejno Jo, Meg, Beth i Amy.Nikodem Rozbickizostał natomiast obsadzony w roli czarującego Lauriego. To dzięki nim znana ze stron powieści historia zyskała nowe życie. Przy okazji premiery „Małych kobietek” Weronika Humaj, czyli słuchowiskowa Amy, opowiedziała nam o siostrzanej atmosferze panującej w studiu, ponadczasowym przekazie powieści i planach na przyszły rok. Czy jako dziecko czytałaś „Małe kobietki”? Od kiedy pamiętam, z zapałem pochłaniałam wszystkie książki, które wpadły mi w ręce. Niestety nigdy nie natrafiłam na powieść Alcott. Z „Małymi kobietkami” po raz pierwszy zetknęłam się dopiero dwa lata temu, gdy w samolocie obejrzałam ekranizacjęGrety Gerwig. Ujęła mnie ta historia, jej dziewczyńska perspektywa. Wtedy nie miałam jeszcze pojęcia, że kiedyś będę miała przyjemność stać się częścią tego świata. Jak pracowało ci się nad słuchowiskiem? Wiem, że masz w tej kwestii doświadczenie. Tak, mam już za sobą kilka przygód ze słuchowiskami, pracuję również w dubbingu, więc wiedziałam, czego się spodziewać. Tym, co mnie zaskoczyło, była panujący w studiu klimat. Z pomocą Martyny [Szymańskiej, reżyserki i scenarzystki słuchowiska – przyp. aut.] udało nam się stworzyć prawdziwie siostrzaną atmosferę. Wspólne sesje nagraniowe bardzo nam w tym pomogły. Martyna zachęcała nas do improwizacji, wchodzenia ze sobą w interakcje. Nic więc dziwnego, że czasem zdarzało nam się zapomnieć o stojących przed nami mikrofonach i zacząć swobodnie rozmawiać. Świetnie się przy tym bawiłyśmy. Co było największym wyzwaniem? W słuchowiskach bardzo ważne jest stworzenie świata, który odbiorca może sobie łatwo wyobrazić. Jako aktorka mam ograniczone środki wyrazu, muszę oddać wszystkie emocje za pomocą głosu. To wymagające zadanie. Czy są momenty, które szczególnie dobrze wspominasz? Bardzo lubiłam emocjonalne sceny Amy, jak ta z niesławnymi cytrynkami. Amy bywa egocentryczna, może nawet wydawać się próżna, ale wynika to z jej apetytu na życie. Podobnie jak Jo marzy jej się inne, lepsze życie, do którego dąży z godnym podziwu uporem. Amy jest też bardzo wrażliwa, dlatego tak mocno przeżywa codzienne sytuacje. W jej dziecinnej powadze jest coś czarującego i zabawnego zarazem. Ciekawym wyzwaniem było również uchwycenie zachodzących w niej zmian. W końcu z biegiem lat Amy wyrasta na młodą kobietę, która wie, czego chce. Czy widzisz jakieś podobieństwa między wami? Tak jak ona zawsze miałam artystyczne zapędy. Szybko zrozumiałam, że chcę wyrażać się poprzez sztukę. Początkowo była to muzyka, a dopiero później aktorstwo. Myślę, że łączy nas również pragnienie czerpania z życia pełnymi garściami. Jako dziecko byłam dość nieśmiała, ale moja potrzeba poznawania świata okazała się silniejsza. Nad czym teraz pracujesz? Przyszły rok zapowiada się równie pracowicie co ten mijający, choć nie mogę jeszcze wiele zdradzić. Razem z Nataszą Parzymies pracujemy nad wyjątkowym projektem, który będzie powstawał na przestrzeni lat, podobnie jak „Boyhood” Richarda Linklatera. W nadchodzącym roku premierę będą miały również dwa filmy z moim udziałem – „Glorious Summer” Heleny Ganjalyan i Bartosza Szpaka oraz „Klarnet” Toli Jasionowskiej. Najpierw jednak czeka mnie świąteczny wypoczynek. „Małe kobietki” to wymarzone słuchowisko na święta. Jak najbardziej. Myślę, że to doskonała historia na tak wyjątkowy czas, ponieważ skłania do refleksji. Nasze „Małe kobietki” to przede wszystkim opowieść o potędze bliskości i o tym, jak ważne jest mieć obok drugiego człowieka, na którego można liczyć. Jak ty planujesz spędzić święta? W gronie rodziny. To czas, w którym możemy być razem. Twój ulubiony świąteczny film? „The Holiday”. Święta na malowniczej, angielskiej wsi, z dala od świat zawsze wydawały mi się bardzo kuszące. Słuchowsko „Małe kobietki” jest dostępne w aplikacji Empik Go."
https://www.vogue.pl/a/digitalsyndication-czy-mam-menopauze-oto-5-najczestszych-objawow,"5 najważniejszych sygnałów, które wskazują, że przechodzisz perimenopauzę","O perimenopauziemówią głośno Salma Hayek, Michelle Obama i Gillian Anderson, a wciąż brakuje nam na jej temat dostatecznej wiedzy. O jakichobjawach zbliżania się do menopauzywarto wiedzieć dla swojego komfortu psychicznego i fizycznego? Ekspertka wymienia pięć z nich i podpowiada, jak się nimi zaopiekować. Perimenopauza to czas (od czterech do ośmiu lat) przedmenopauzą, która definiowana jest jako konkretny dzień – 12 miesięcy po ostatniej miesiączce. Perimenopauza to okres, w którym obniża się poziom estrogenu i który wiąże się z wieloma objawami różniącymi się od siebie zarówno pod względem dotkliwości, jak i rodzajem w zależności od osoby. – U kobiet w wieku powyżej 45 lat badanie krwi nie jest koniecznie potrzebne, można skupić się zamiast tego na objawach– wyjaśnia dr Paula Briggs, prezeska British Menopause Society i konsultantka w zakresie zdrowia seksualnego i reprodukcyjnego w Liverpool Women’s Hospital.– Jeśli objawy te zaczynają wpływać na jakość codziennego życia, radziłabym porozmawiać z lekarzem. W idealnym świecie kobiety nie musiałyby iść do niego prywatnie, ale jest to trudny temat w kontekście kondycji publicznej służby zdrowia. Wraz ze wzrostem świadomości farmakologicznego wsparcia w menopauzie zapotrzebowanie wzrosło, a państwowe placówki aktualnie nie są w stanie poradzić sobie z dużą liczbą pacjentek. Co nie zmienia tego, że jeśli borykasz się z problemami, powinnaś skontaktować się najpierw z lekarzem pierwszego kontaktu oraz skonsultować się ze źródłem rzetelnych informacji (w Wielkiej Brytanii to NHS England, British Menopause Society albo International Menopause Society).– Musi to być uznana organizacja państwowa– dodaje dr Briggs. Jeżeli chodzi oopiekę medyczną, dr Briggs mówi, że istotne jest to, by była ona zindywidualizowana – nie każda kobieta odniesie korzyści z takiego samego leczenia. Dla niektórych może ono oznaczać holistyczne zmiany w codziennym stylu życia, takie jak ćwiczenia fizyczne, terapia poznawczo-behawioralna czy też bardziej zbilansowana dieta, z kolei dla innych bardziej efektywna może okazać się hormonalna terapia zastępcza.– Przesłanie, które aktualnie wydaje się wybrzmiewać najgłośniej, jest takie, że każda kobieta powinna dostać HTZ, jednak nie jest to prawda– mówi dr Briggs.– Nie każda kobieta spełnia odpowiednie warunki, by ją otrzymać. Wiedza to potęga, więc zrozumienie, jakie objawy towarzyszą okresowi perimenopauzy, nie tylko pozwoli na znalezienie odpowiedniego leczenia, lecz także na zachowanie względnego spokoju, gdy mamy z nią do czynienia. Jeden z pierwszych objawów wskazujących na to, że możesz przechodzić perimenopauzę?– Odstęp pomiędzy miesiączkami może stać się krótszy lub dłuższy, a menstruacja staje się bardziej obfita– wyjaśnia dr Briggs. Dzieje się tak dlatego, że stopniowe zmniejszenie produkcji estrogenu wpływa na owulację, co oznacza, że czas pomiędzy miesiączkami może być zmienny, podobnie jak ich obfitość. Według Mayo Clinic odstęp pomiędzy miesiączkami wynoszący 60 dni lub więcej wskazuje na to, że prawdopodobnie jest się w późnej fazie perimenopauzy. Powszechny objaw menopauzy, czyli uderzenia gorąca (a także ich pojawiający się po zmroku odpowiednik, czyli nocne poty) mogą być bardzo niekomfortowym doświadczeniem. Uderzenia gorąca, definiowane jako nagłe uczucie gorąca dotykające zazwyczaj twarzy, szyi i klatki piersiowej, mogą powodować również zaczerwienienie skóry oraz pocenie się, co sprawia, że są one nie tylko doświadczeniem fizycznym, lecz również silnie emocjonalnym. Niezależnie od tego, czy ciągle budzisz się w nocy, czy nie jesteś w ogóle w stanie zasnąć, inną ważną oznaką są problemy ze snem.– Poza zaburzeniami snu pojawia się mgła mózgowa, ponieważ jeśli się nie wysypiamy, zazwyczaj mamy kłopot z tym, by jasno myśleć– mówi dr Briggs. Możesz również zacząć zauważać, że czujesz się bardziej zmęczona, markotna czy przygnębiona w ciągu dnia. Od zaburzeń lękowych po depresję – wiele kobiet opowiada o problemach ze zdrowiem psychicznym, które towarzyszą perimenopauzie. Jak pisała dla „Vogue’a” Kathleen Baird-Murray, w materiale opisującymzwiązek pomiędzy menopauzą a zdrowiem psychicznymistnieje „szokująco wysoki współczynnik samobójstw kobiet w wieku pomiędzy 45. a 54. rokiem życia, które według lekarzy mogą być powiązane ze zmianami biologicznymi kojarzonymi z menopauzą”. Jednak, biorąc pod uwagę niedostateczną liczbę badań w tym zakresie, może być trudno stwierdzić, czy zmiany nastroju wynikają z innych czynników, czy też z samej menopauzy, jak zauważa dr Briggs. – Jednym z symptomów, który dotyka niemal wszystkie kobiety, jest suchość i swędzenie pochwy. Choć naprawdęmało się o tym mówi, 80 proc. kobiet doświadcza jakiegoś rodzaju tych objawów– mówi dr Briggs. Może też zdarzyć się, że w tym okresie będziesz cierpiała na więcej infekcji dróg moczowych, ze względu na zmiany tkankowe w tej okolicy. Artykuł ukazał się oryginalnie na Vogue.co.uk."
https://www.vogue.pl/a/jak-amerykanski-aktor-al-pacino-niezapomniany-michael-corleone-z-ojca-chrzestnego-stal-sie-legenda-kina,Al Pacino stał się legendą kina. Jaki jest naprawdę Michael Corleone z „Ojca chrzestnego”?,"„Nie zrobię z ciebie gwiazdy, bo ty jesteś gwiazdą” - miał usłyszeć w młodości dziś 84-letni Al Pacino. Autobiografia „Sonny Boy” to refleksyjny zbiór wspomnień o spędzonym w Bronksie dzieciństwie, zawiłej ścieżce twórczej i ludziach spotkanych w trakcie przeszło sześćdziesięcioletniej kariery scenicznej. –W Hollywood czasem najłatwiej coś osiągnąć, jeśli się tego nie chce –stwierdza Al Pacino na jednej ze stron swojej autobiografii „Sonny Boy”, która jest już dostępna na polskim rynku od połowy listopada (Wydawnictwo Agora). To zdanie można uznać za jego aktorskie credo. Aktor, który zasłynął z ról u Francisa Forda Coppoli, Sidneya Lumeta czy Briana De Palmy, przez całe życie zdawał się sabotować swój talent i karierę: nadużywając alkoholu, gardząc sławą i latami uciekając od jej konsekwencji. Z nowej autobiografii wyłania się obraz krnąbrnego, niesubordynowanego żywiołu, o którym menedżer Marty Bregman już w młodych latach miał powiedzieć: „Nie zrobię z ciebie gwiazdy, bo ty jesteś gwiazdą”.Pomimo braku ogłady publiczność pokochała go za artystyczną odwagę, przekonującą ekspresję i nieskrępowany styl gry, tak charakterystyczny, że doczekał sięlicznych parodii. Bo jeśli kogoś można określić mianem żywej legendy, to właśnie Ala Pacino. Niewielu aktorów może pochwalić się tak pokaźną kolekcją oscarowych nominacji (w ciągu kariery zdobył ich aż osiem, z czego nagrodę Akademii otrzymał tylko za rolę w „Zapachu kobiety”), ale i Złotych Malin, do których nominowano go pięciokrotnie. Pacino łączy sprzeczności: od początku czuł, że scena to jego miejsce, ale jednocześnie nie znosił oglądać siebie na ekranie. Do dziś sztuka pozostaje dla niego niesłabnącym źródłem tożsamości, co stało się jego ocaleniem, ale i ograniczeniem w budowaniu trwałych relacji. Sam tytuł autobiografii nawiązuje do piosenki Ala Johnsona, którą matka śpiewała aktorowi, gdy był jeszcze niemowlakiem. Na okładce czytamy, że „Pacino nie ma się już czego obawiać i co ukrywać”, co oczywiście można wziąć za obietnicę interesującej lektury, w której znany autor (wraz ze swoim sztabem redakcyjnym) z często autoironiczną szczerością opowiada o dzieciństwie spędzonym w Południowym Bronksie, nałogach, udanych i nieudanych filmach i twórczych marzeniach. Z drugiej strony, wiele spraw – jak związki z kobietami czy relacje z dziećmi – pozostaje tu niedopowiedzianych. Aktor od plotek woli skupić się na fachu: aktorskim rzemiośle, niesłabnącej miłości do twórczości Czechowa i Szekspira, wspomnieniu dawnych przyjaciół. Lee Strasberg, jedna z najważniejszych postaci w kuźni wybitnych aktorów Actors Studio i mentor Pacino, powiedział, że talent to „źdźbło trawy rosnące na betonie”. Szanse, że źdźbło talentu Ala wykiełkuje na jałowym gruncie Południowego Bronksu, były nikłe. A jednak udało się; przyszłej gwieździe „Życia Carlita” udało się wyrwać ponad ograniczenia gnębionej przestępczością, wielokulturowej dzielnicy. Emigrantami, którzy łapali się tam rozmaitych zajęć, byli także rodzice jego matki. W ich niewielkim mieszkaniu przy alei Bryanta Pacino spędził większość dzieciństwa. Dziadek przybył do Stanów, mając cztery lata, z sycylijskiego miasteczka Corleone (ów fakt nabierze znaczenia, gdy aktor dostanie się do obsady „Ojca chrzestnego”) i pracował jako tynkarz. Babka w niczym nie przypominała stereotypowej Włoszki: miała blond włosy i niebieskie oczy. Była ekscentryczką, a jej postać podobno tak zafascynowała Diane Keaton, z którą na pewnym etapie życia spotykał się Pacino, że aż zapragnęła nakręcić o niej film dokumentalny. Jego matka Rose była piękna, ale, jak twierdzi Pacino, krucha emocjonalnie. Przez większość życia pracowała w fabryce albo łapała się dorywczych prac. Miała za sobą próby samobójcze. Z ojcem aktora, Salvatorem, rozstała się, zanim chłopak skończył dwa lata. Mężczyzna nie angażował się w wychowanie syna, a po powrocie z wojny ułożył sobie życie w Kalifornii. „Tragedią mojej matki była bieda”, stwierdza Pacino. Nie potrafiła sobie z nią poradzić. Czytając wspomnienia gwiazdora, można odnieść wrażenie, że Rose Pacino była postacią tragiczną – pomimo przeciwności losu pragnęła zachować wrażliwość na świat i sztukę, dbając o kulturalne wykształcenie syna. To ona wzięła go do kina na seans „Straconego weekendu”, gdy miał niecałe pięć lat. Te pierwsze pokazy pozostawiły w nim wyraźny ślad; skoro w domu nie było telewizora, a zabawy w okolicy były niebezpieczne, długie godziny spędzał na rozmyślaniu o tym, co ujrzał na ekranie. Pacino niejednokrotnie wraca myślami do grupy przyjaciół z Bronksu, z którymi spędził wiele formacyjnych chwil. Razem z Cliffym, Bruce’em i Peteyem całymi dniami grał w berka lub palanta, skakał po dachach kamienic lub dopuszczał się drobnych przestępstw. Tylko on dożył starości – pozostali zmarli młodo z powodu uzależnienia od heroiny. Artysta szuka powodów swojego ocalenia. Być może to zasługa matki, której udało się utrzymać go z dala od przemocy i narkotyków? Albo dziadka, który przekazał mu pasję do baseballa, pokazując alternatywny scenariusz? A może zawdzięcza to spotkanej w gimnazjum nauczycielce, która zachęciła go do aktorstwa? Początkowo występy sceniczne były dla Pacziego, jak nazywali go koledzy, okazją, „aby się powygłupiać” i uniknąć szkoły. Aktorstwo dawało mu swobodę, podobało mu się skupienie uwagi widzów. Zaczął uczęszczać do Liceum Sztuk Performatywnych na Manhattanie, które rzucił w wieku 16 lat, by pomagać matce. Dorabiał na rozmaite sposoby: bywał kurierem rowerowym, woźnym, kelnerem. W wieku 18 lat udało mu się dostać do szkoły aktorskiej Herbert Berghof Studio na Manhattanie, gdzie jednym z nauczycieli był Charles Laughton. Szybko stał się jednym z jego najlepszych przyjaciół. Aby się utrzymać, po godzinach sprzątał sale studia i mył toalety w Living Theatre na Manhattanie razem z przyszłą gwiazdą „Czasu Apokalipsy”,Martinem Sheenem. Przesiadywał w bibliotekach lub barach tylko po to, aby się tam ogrzać. Chodząc po nowojorskich uliczkach, wytrwale trenował monologi Szekspira, które potem wykorzystywał na castingach. Nie chciał się uczyć: interesowało go wyłącznie zostanie artystą. Pacino uznaje się za jednego z czołowych przedstawicieli osławionej Metody, którą wyniósł z edukacji w Actors Studio. Kiedy jednak mówiono mu, że jest aktorem „metodycznym”, nie do końca rozumiał, o co chodzi. Wierzył raczej, że jest „aktorem genetycznym”, bo występy przychodziły mu naturalnie, z łatwością. Jego styl, wpisujący się w założenia koncepcji Lee Strasberga, bazującej na pamięci emocjonalnej i głębokiej identyfikacji z odgrywaną postacią, rozwijał nowatorskie rozumienie aktorstwaMarlona Brando, Montgomery’ego Cliffa i Jamesa Deana, później zaś przez Paula Newmana czy Dustina Hoffmana. Gdy Pacino miał 21 lat, otrzymał telefon, że matka zakrztusiła się pigułkami. Niedługo po niej odszedł także dziadek. Aktor przez wiele miesięcy nie mógł się otrząsnąć. Dużo pił, brał leki na uspokojenie, co pomagało mu ukoić ból i pustkę po stracie. Wspomina, że w tamtym okresie ocaliły go alkohol, przyjaciel Charlie Laughton i sztuki Czechowa. Zaczął mieszkać w tanim pokoju w Village, a potem pracował jako dozorca budynku na Manhattanie. Coraz więcej występował: najpierw w teatrze dla dzieci, a potem w Actors Gallery w SoHo, gdzie, jak twierdzi, po raz pierwszy poczuł „potęgę ekspresji”, której zapragnął doświadczać już zawsze. Przełomowymi rolami okazały się dla niego występy w „The Indian Wants The Bronx” Israela Horowitza oraz rola narkomana w „Does a Tiger wear a Necktie”, za którą dostał Tony Award. Jego kreację ulicznego punka w „The Indian…” dostrzegłaFaye Dunaway, która poleciła go swojemu menedżerowi, Martinowi Bregmanowi. Mężczyzna, który – jak ocenił Pacino – z powodu swojej ogłady i bogactwa „miał w sobie coś z Gatsby’ego”, wziął go pod swoje skrzydła. –Przegapiłem Dustina Hoffmana. Drugi raz czegoś takiego nie zrobię –miał powiedzieć, gdy podpisywali kontrakt. Pomimo krótkich okresów zawodowej rozłąki Marty przez większość życia pozostawał prawą ręką aktora i jego bliskim przyjacielem (zmarł w 2018 roku). Choć za debiut ekranowy należałoby uznać komediodramat „Ja, Natalia"" (1969) A. Martina Zweibacka, to tak naprawdę Pacino pierwszą poważna kreację stworzył w filmie „Narkomani” (1971) na podstawie scenariusza Johna Dunne’a iJoan Didion. W roli heroinisty dostrzegł goFrancis Ford Coppola.RolęMichaela Corleonew „Ojcu chrzestnym” zaoferował mu przez telefon. Pacino miał wrażenie, że śni: od początku czuł, że spotkało go niebywałe szczęście. Pomimo niechęci wytwórni Paramount Coppola pozostał wierny swojej intuicji, aby w roli najmłodszego syna tytułowego bohatera obsadzić właśnie nikomu nieznanego Ala. Premiera pierwszej części trylogii o rodzie Corleone zmieniła wszystko. Po otrzymaniu nominacji do BAFTY i Złotego Globu Pacino stał się rozpoznawalny, zaczął zarabiać poważne pieniądze i otrzymywać oferty, w których mógł swobodnie przebierać. Odrzucał te, z którymi nie czuł więzi: jak rolęHana Solo z „Gwiezdnych wojen”, a także propozycje Bergmana, Peckinpaha, Felliniego czy Bertolucciego. Za udział w filmie dostał swoją pierwszą nominację do Oscara, jednak nie pojawił się na gali, co zostało odebrane jako wyraz niechęci do branży i publiki, i przyczyniło się do przypisania mu etykiety aroganckiego snoba. Aktor twierdzi, że powód nieobecności wcale nie był związany z rzekomym obrażeniem się na Akademię: po prostu bardzo się bał i czuł skrępowanie, oglądając samego siebie na ekranie. Po latach wyznał, że udało mu się spędzić życie, ani razu nie oglądając „Ojca chrzestnego” w całości. Film zobaczył dopiero kilka lat temu, na pokazie z okazji 50-lecia produkcji. Sławę traktował podejrzliwie, przyszłość wiążąc raczej z pracą w teatrze. Miał jednak nosa do dobrych ról: zagrał obok Gene’a Hackmana w nagrodzonym Grand Prix w Cannes „Strachu na wróble”, a następnie w „Serpico” Lumeta, za którego dostał drugą nominację do Oscara. Tym razem pojawił się na ceremonii w Dolby Theatre, jednak przyjechał na nią z mokrymi włosami, odurzony valium, bez przygotowanej przemowy. Gdy ogłoszono, że główną nagrodę otrzymał Jack Lemmon, poczuł gigantyczną ulgę. W kolejnych latach stworzył kilka wybitnych kreacji: oprócz rozwinięcia coraz bardziej wycofanej z życia postaci Michaela Corleone w „Ojcu chrzestnym II” wcielił się w kontrowersyjną postać Johna Wojtowicza w „Pieskim popołudniu” czy – w końcu – nieokiełznanegoTony’ego Montanęw „Człowieku z blizną”. Z filmem wiąże się pewna anegdota: Pacino wspomina, jak podczas kręcenia słynnej strzelaniny karabin maszynowy przykleił mu się do ręki, gdy chwycił gorącą lufę. Trafił na ostry dyżur i spędził dwa tygodnie w szpitalu. Resztę kultowej sceny stworzono już bez jego udziału. Sam film został źle przyjęty przez krytykę i środowisko artystyczne. Pokochała go jednak publiczność, a w szczególności undergroundowa kultura raperów, którzy dostrzegli w historii kubańskiego emigranta wpisany w ich społeczność nadmiar. Film De Palmy z czasem zyskał miano kontrkulturowego klasyka. Udział w produkcji, jak pisze, go jednak „znokautował” i przyczynił się do porzucenia aktorstwa filmowego na prawie cztery lata. Sława stała się zbyt przytłaczająca, czuł się coraz bardziej samotny, miał poważne problemy z alkoholem. Pomogła terapia, na którą w najgorszych chwilach chodził nawet sześć razy w tygodniu. Po kilkuletniej przerwie, którą spędził na pracy w teatrze, po raz pierwszy zdał sobie sprawę, że stanął na skraju bankructwa. Nie potrafił zarządzać pieniędzmi i żył ponad stan. Równie słabo jak z budżetem radził sobie z kobietami. W autobiografii opowiada o nich zachowawczo: choć ma czwórkę dzieci (w tym jedno urodzone w 2023 roku, którego ojcem został w wieku 83 lat), a w ciągu życia spotykał się m.in. z Jill Clayburgh, Tuesday Weld,Diane Keatonczy Marthe Keller, to z żadną nie chciał stworzyć stałego związku. Po latach dostrzegł u siebie schemat, w którym praca zawsze znajdowała się na pierwszym miejscu. Jak pisze, w samej instytucji małżeństwa „nie widzi żadnych korzyści”. W kryzysie pomogła mu Diane Keaton. Fakt, że musiał wrócić do pracy, przysłużył się jednak sztuce kinowej: zdaniem recenzenta „New York Timesa” lata 90. to dla niego rozkwit kariery, „gdy jego gigantyczne umiejętności, wulkaniczna charyzma i radosne pragnienie rozrywki magicznie się połączyły”.Stworzył wówczas kilka niezapomnianych ról: od nominowanego do Oscara szefa mafii w „Dicku Tracym“ (1990), przez kreację niewidomego podpułkownika w „Zapachu kobiety” (1993), po charyzmatycznego detektywa w „Gorączce” (1995) i szatana – szefa kancelarii prawniczej w„Adwokacie diabła”(1997). W ciągu ostatnich dwóch dekad rzadko zwalniał tempo – realizował liczne projekty teatralne na Off-Broadwayu, a w kinie można go było oglądać m.in w„Domu Gucci”,„Irlandczyku”czy„Pewnego razu… w Hollywood”. Aktor ze szczerością przyznaje, że ma na koncie też sporo słabszych projektów, które przyjął dla podreperowania budżetu, bo w pewnym wieku trudno już o dobre role i wysokie gaże. Pierwiastek autorefleksyjny jest w „Sonny Boyu” bardzo silny. Trudno się oprzeć wrażeniu, że książka powstała z poczucia pewnego kresu. Tekst niosą sentyment i nostalgia: Pacino ma świadomość, że historie, które przez całe życie nosił w sobie, to jedyne wspomnienia, które pozostały po tamtym świecie i jego bliskich. Dopóki istnieją, dopóty ich doświadczenie miało sens. Sam akt zapisu pozwala mu na dostrzeżenie nieoczywistych powiązań między wydarzeniami oraz, być może, wyciągnięcie z nich wniosków. Jest w tym coś przygnębiającego – szczególnie że po ciężkim przejściu COVID-19 w 2020 roku, w którym otarł się o śmierć, stwierdził, że po drugiej stronie niczego nie ma. Przeczuwa, że „coś już na niego czeka na jego starych śmieciach w Południowym Bronksie”, jakby dostrzegając za zakrętem nadchodzący koniec. I nawet jeśli jego intuicja jest słuszna, to – przynajmniej aktorsko – ma zaklepane miejsce na parnasie Hollywood. W końcu, jak pisze, „pracował, jakby chodził po linie. Starał się. Ryzykował. Chciałlatać i ponosił porażki. Chciał zderzać się ze ścianą, bo dopiero wtedy wiedział, że żyje”.Historia kina tych starań łatwo nie zapomni. "
https://www.vogue.pl/a/na-czym-polega-trend-slavic-girl-diet-na-tiktoku-i-o-co-chodzi-z-jedzeniem-kaszy-gryczanej,Amerykanki zachwycają się slavic girl diet na TikToku. Kasza to jej hit,"Slavic girl diet podbijaTikTokajako trend na jedzenie w słowiańskim stylu. Amerykanki zachwycone kaszą gryczaną komponują z niej swoje dania, zachwalając jej prozdrowotne właściwości i postrzegając jako drogę do smukłej sylwetki. Co naprawdę myślimy owiralowym żywieniuzza oceanu? „Jeśli chcesz być piękna i szczupła jak Polki czy Ukrainki, to jedz kaszę gryczaną” – brzmią rady na TikToku. Trend nazwanyslavic girl dietjuż stał sięwiralem. –Amerykanki uwielbiają to co odległe, a kasza jest dla nich egzotyczna. Do tego ma szlachetny smak, jest wartościowa i stosunkowo łatwa do przygotowania– tłumaczy Agata Ziemnicka, psycholożka i dietetyczka z fundacji Kobiety bez diety. –Wszelkie nowości są oczywiście dobre dla neuroplastyczności mózgu. Ale już nie dla planety, z racji transportu i nielokalności– zauważa. Moda na słowiańszczyznę (slavic trend), niewątpliwie wzbogaca amerykańskie stoły, ale czy odchudza? Czy na pewno jedzeniu kaszy, i to gryczanej, my Polki zawdzięczamy rozmiar 36? Po pierwsze, popularność kasz w Polsce czy w Ukrainie wcale nie jest tak wielka. Owszem, każdy z nas wie, jak smakują, półki w sklepach uginają się od jej różnych rodzajów (poza gryczaną mamy choćby jęczmienną – perłową i pęczak – orkiszową, jaglaną, owsianą, bulgur, mannę, kuskus czy kukurydzianą). Tyle że wcale nie jemy jej tak często, jak influencerki zza oceanu zakładają. Większość z nas – niestety! – chętniej sięga po produkty tzw. kuchni zachodniej niż rodzimej. Królowa naszego stołu od pokoleń – kasza – już dawno temu została zdetronizowana. Ten jeden z naszych najcenniejszych skarbów (obok dobrego chleba) został wyprzedzony przez wysokoprzetworzony, pozbawiony wartości tercet: białe wypieki, biały makaron i biały ryż – przez co zresztą gonimy Stany Zjednoczone w epidemii otyłości. Co z tego, że według sondażu zrealizowanego w maju 2023 r. przez agencję badań rynku i opinii SW Research ulubioną kaszą polskich mam okazuje się być ta z gryki, skoro te same mamy, jeśli już szykują kaszę dziecku, to jest to raczej manna na słodko. Po drugie, nawet cudownie zdrowa kasza gryczana, słusznie wystawiona przez tiktokerki na piedestał, nie odchudza. –Nie da się odchudzić jednym produktem. Nawet bardzo wartościowym – kasza należy do produktów średniokalorycznych (w 100 g ma ok. 344 kcal), ma najwięcej ze wszystkich kasz białka (nawet 13 g w 100 g suchej masy, czyli ok. 4 g w jednej porcji), ale resztę stanowiąwęglowodany (69 g w 100 g), które są cennym, ale jednak dodatkiem do posiłku – mówi dietetyczka. Poza tym codzienne jedzenie gryki – i to trzy razy dziennie, jak chcą niektóre entuzjastki trendu – to pomysł chybiony. Dzięki wysokiej podaży błonnika (ma jej 6 g na 100 g) przez pewien czas wspomoże wypróżnianie. Jeszcze szybciej jednak nam się znudzi, już po tygodniu będziemy patrzeć na nią ze wstrętem. Poza wszystkim żadna monodieta nam nie służy. Żywność musi być urozmaicona. I to nie tylko dlatego, że każdy produkt dostarcza nam innych witamin i minerałów. Także dlatego, że każdy ma inne zanieczyszczenia. Niespodziewana popularność kaszy gryczanej powinna jednak cieszyć, jest nadzieja, że sięgnie po nią więcej osób także u nas. To prawdziwysuperfood.Jest produktem naturalnym – to tyle, co wstępnie oczyszczone nasiona gryki – więc za samo to nasz organizm bardzo ją lubi. Zawiera sporo błonnika nierozpuszczalnego i rozpuszczalnego, a jego obecność jest dla nas arcyważna, bo stymuluje jelita do pracy. Błonnik nie tylko działa korzystnie na biotę, niweluje ryzyko wzdęć i zaparć, lecz także zmniejsza poziom cholesterolu, poprawia odporność i nastrój, jak wylicza ekspertka. –Kasza gryczana zawiera sporo witamin z grupy B, które wspierają działanie układu nerwowego. Jesteśmy dzięki nim spokojniejsi i bardziej wydajni poznawczo, uczymy się szybciej i lepiej reagujemy na stres. Gryka dostarcza nam też magnezu, wapnia, fosforu, żelaza, jodu i cynku, które mają częściowo działanie antyoksydacyjne, częściowo budulcowe. Jest też zasobna w rutynę, która wzmacnia drobne naczynia krwionośne, także te znajdujące się w skórze twarzy. Pomaga w trądziku różowatym, ale też uelastycznia naczynka, co usprawnia dokrwienie skóry i poprawia jej koloryt– mówi Agata Ziemnicka. W składzie kaszy gryczanej znajdziemy też sporo aminokwasów egzogennych, takich jak lizyna, która przyczynia się do budowania wyporności intelektualnej, zmniejsza ryzyko odkładania się blaszki miażdżycowej, wspiera układ odpornościowy (w tym, co ciekawe, chroni przed wirusem opryszczki!), pomaga w metabolizowaniu tłuszczów. To niezwykle ważny aminokwas, który dostarczyć możemy jedynie z pożywieniem. Jakby tego było mało, kasza gryczana z natury jest wolna od glutenu, dzięki czemu śmiało mogą po nią sięgać osoby, które nie tolerują go w diecie, czy chore na celiakię. Ma też niski indeks glikemiczny, dzięki czemu można ją proponować osobom chorym na cukrzycę. Jest więc wartościową alternatywą dla chleba, makaronów czyziemniaków. I świetnym daniem samym w sobie. W sklepach mamy przede wszystkim kaszę prażoną (ciemną), która jest bardziej popularna ze względu na wyrazisty smak, oraz niepaloną (jasną). Jeśli chcemy zaznać wartości odżywczych gryki, lepiej sięgać po tę drugą, jest bogatsza w witaminy i minerały. Każda kolejna obróbka pokarmu (prażenie, ale też rozdrobnienie) pozbawia go pewnej ilości składników. Pamiętajmy, by kaszę gotować nie w folii, a samą, dobrym pomysłem będzie kupowanie jej na wagę. Szczęśliwie jest łatwa w przygotowaniu, wystarczy opłukać i gotować kwadrans z odrobiną soli. Nasze babcie po jej ugotowaniu jeszcze okrywały garnek kocem, żeby doszła, dziś wystarczy po odlaniu wody potrzymać ją chwilę pod przykryciem. Jej sypkie, miękkie ziarna będą idealne do wytrawnych sosów i kiszonek. Będą też nieocenioną baząslav tab– sałatki a lá tabbouleh, przygotowanej na sposób słowiański. Jest idealna do lunchboxa. Oto przepis: do ostudzonej kaszy (np. pozostałości z kolacji) dorzucamy ulubione warzywa (np. pokrojonego w kostkę ogórka, paprykę, kalafiora, pomidora), sporo posiekanej natki pietruszki, ziarna (słonecznik, czarny sezam, posiekane migdały), opcjonalnie ser (feta, halloumi). Na koniec solimy i obficie polewamy ulubionymi olejami zimnotłoczonymi, oliwą, olejem rzepakowym, orzechowym, z dodatkiem lnu czy wiesiołka, według smaku. Gotowe! Według młodych Amerykanek słowiańska dieta to oczywiście także dodatki, takie jak warzywa (ogórki, marchew), ale też, nie wiedzieć czemu, awokado (pewnie dlatego, że smaczne) czy ryby, np. makrela. Że takie zestawy nawet dla nas są zaskakujące, pokazuje drugi trend, będący odpowiedzią na pierwszy, czylireal slavic girls diet.Wezwane do tablicy Słowianki ochoczo pokazują, jak naprawdę wyglądają ich talerze: wcale nie są tak barwne jak na amerykańskich tiktokach. Raczej monochromatyczne, bo z lokalnych dań to najczęściej ugotowane ziemniaki, kotlet schabowy w panierce, kapusta zasmażana albo… pierogi."
https://www.vogue.pl/a/w-jakich-polskich-i-zagranicznych-filmach-gral-marcin-dorocinski-i-jak-wygladala-jego-aktorska-droga,"Marcin Dorociński podbił serca Polaków skromnością, a Hollywood konsekwencją","Przyglądając się ścieżce artystycznej jednego z najbardziej cenionych polskich aktorów, można odnieść wrażenie, że czas działa na jego korzyść, a ostatnie lata to dla niego prawdziwyprime time.Odkąd otrzymał rolę w miniserii Netflixa„Gambit królowej” (2020), gdzie obokAnyi Taylor-Joystworzył kreację radzieckiego mistrza szachów, Vasilego Borgova, zyskał międzynarodową rozpoznawalność, a jego kariera za oceanem nabrała rozmachu. Najpierw wystąpił jako książę Rusi Kijowskiej Jarosław Mądry w serialu Netflixa „Wikingowie: Walhalla” (2022–2024), a później przyszła rola, która była na ustach wszystkich: jako kapitan łodzi podwodnej w„Mission Impossible – Dead Reckoning – Part One”otwiera film stanowiący kontynuację głośnej serii z Tomem Cruise’em w roli głównej. A to przecież tylko wycinek jego zagranicznych działań. W ciągu ostatniej dekady pojawił się w filmach produkcji niemieckiej („Dead Before Dying”), brytyjskiej („303. Bitwa o Anglię”, „Operacja Anthropoid”), duńskiej („Małżeńskie porachunki”) czy koreańskiej („Okup”). Z kolei na 2025 rok zapowiedzianopremierę „Mayday”,w którym wystąpi obok Ryana Reynoldsa i Kennetha Branagha. Przyglądając się kierunkom jego aktorskiego rozwoju, można odnieść wrażenie, że Dorociński z silnej marki krajowej staje się marką eksportową. Mimo to aktor podkreśla, że karierę zagraniczną traktuje wyłącznie jako dodatek do pracy w Polsce. Bo kiedy przychodzi co do czego, to czuje się prostym chłopakiem z Kłudzienka, który nigdy nie zapomina, skąd pochodzi, i szczerze ceni rodzime kino. Chcąc scharakteryzować jego (zróżnicowane przecież) aktorstwo, należałoby wskazać na oszczędną mimikę i raczej zachowawczy, zdystansowany styl gry, w który potrafi wpisać intymność i wewnętrzne przeżycia swoich bohaterów. Taki jest we wchodzącym właśnie do kin „Minghunie” Jana P. Matuszyńskiego, gdzie wcielił się w postać ojca cierpiącego po niespodziewanej stracie. Film to historia utrzymana w duchuostatnich filmów Krzysztofa Kieślowskiego– z powodu elegancji i enigmatycznego, transcendentalnego klimatu budzi we mnie skojarzenie także ze stylem Oliviera Assayasa.Jak pisała na łamach Vogue.pl Adriana Prodeus, to „najbardziej wyciszony, skoncentrowany, minimalistyczny spośród filmów reżysera”, w którym Dorociński tworzy portret cierpiącego, zamkniętego w sobie mężczyzny, który szuka form oswojenia żałoby. Jego wyraziste, bezkompromisowe spojrzenie twardziela, które w „Pitbullu” czy „Ogrodzie Luizy” potrafiło wywoływać dreszcze, tu zyskuje delikatność i kruchość. Dla części krytyków to jedna z najciekawszych ról w jego karierze. Dorociński jest uważany za aktora selektywnego i konsekwentnego – i to właśnie tę ostatnią cechę doceniono podczas wręczania mu w 2012 roku Paszportu Polityki za występy w „Róży” Wojciecha Smarzowskiego i „Obławie” Marcina Krzyształowicza. Wytrwałości z całą pewnością mu nie brakuje: sam otwarcie mówi, że zanim udało mu się dostać role w produkcjach zagranicznych, nakręcił przeszło 1200 nagrań na castingi. Z kolei na rodzimym rynku wiele lat zajęło mu udowadnianie, że potrafi być nie tylko amantem, ale też aktorem charakterystycznym, który stworzy przekonujące postaci gangsterów, szpiegów czy bohaterów historycznych. Charyzmatyczni ludzie czynu, jak pułkownik Kukliński z „Jacka Stronga” (2014) Władysława Pasikowskiego, to jednak tylko jedna strona jego aktorskiej osobowości. Dorociński bardzo lubi występować w konwencji komediowej, a rzadko dostaje na to szansę. Jak wyznał w rozmowie z Maciejem Orłosiem, ma poczucie, że za każdym razem na nowo musi udowadniać swoje komediowe zdolności, chociaż z powodzeniem zaprezentował je w „Teściach” (2021) czy„Niebezpiecznych dżentelmenach” (2022). Choć urodził się w podwarszawskim Milanówku, to dzieciństwo spędził w Kłudzienku – niewielkiej wsi pod Grodziskiem Mazowieckim. Szukając o niej informacji w sieci, można odnieść wrażenie, że to typowa polska wieś, która niczym się nie wyróżnia – ma kilkudziesięciu mieszkańców, parę ulic, a w przeszłości działał tam zakład Instytutu Mechanizacji i Elektryfikacji Rolnictwa, który w 1979 roku podobno odwiedził sam Edward Gierek. Aktor wspomina jednak wychowywanie się w tamtych okolicach zupełnie inaczej; kraina dzieciństwa zostaje przepuszczona przez mityzujący filtr sentymentu. –Dorastałem na wsi. Miałem dookoła pola, spacerowaliśmy po nich z moimi koleżkami i obserwowaliśmy bażanty, zające i sarny– opowiadał w audycji Programu Trzeciego Polskiego Radia. Aktor przyznaje, że dzieciństwo w Kłudzienku ukształtowało jego wrażliwość. Tam nauczył się szacunku do przyrody, ale i doświadczył pierwszych kontaktów z kulturą. W latach 80. w lokalnym klubie Hades z kolegami słuchali nowych nagrań Depeche Mode, Modern Talking czy Europe, a wieczorami urządzali pokazy amerykańskich filmów, które stopniowo docierały zza oceanu, jak „Rambo” czy „Predator”. Choć w tamtym czasie bardzo lubił grać w piłkę, to gdy tylko w telewizji nadawano kolejny odcinek „Robina z Sherwood” lub„Twin Peaks”, szybko przerywał grę i pędził do domu, aby niczego nie przegapić. Mimo że kino od dziecka go interesowało (jego największym aktorskim idolem do dziś pozostaje Daniel Day-Lewis), przed szkołą teatralną w teatrze był raptem raz. To, jakim człowiekiem się stał, zawdzięcza spotykanym na drodze życia autorytetom, w tym rodzicom: ojcu, który pracował jako kowal, oraz matce, z wykształcenia ekonomistce, zajmującej się domem i wychowaniem synów. Rodzice nauczyli go wartości: skupienia na drugim człowieku, przekonania, że pomoc słabszym jest naturalna, a „Bóg, honor, ojczyzna” to nie wyświechtane hasło, a aktywna postawa życiowa. Wyniesiony z Kłudzienka światopogląd stara się przekazywać swoim dzieciom, Stasiowi i Janinie, dla których chce być konsekwentnym, ale też nowoczesnym i śmiałym w okazywaniu emocji ojcem. Tego, że zostanie aktorem, nie spodziewał się chyba nikt. Tak jak ojciec i bracia, uczył się ślusarstwa w technikum mechanicznym w Grodzisku, marząc raczej o karierze piłkarza lub strażaka. W rodzinie Dorocińskich liczyło się zdobycie dobrego, stabilnego zawodu. Do aktorstwa zachęciła go nauczycielka historii, widząc, jak angażuje się w występy podczas szkolnych akademii. Choć, jak przyznał Barbarze Hollender:Na egzaminie do szkoły teatralnej byłem jak dziecko we mgle,to w wieku 20 lat został studentem Akademii Teatralnej w Warszawie. W jednym z wywiadów Dorociński zauważa, że kariera aktorska jest jak sport: czasem wygrywasz, czasem przegrywasz. Początki Dorocińskiego wskazywały raczej na to drugie. Trudno było mu się odnaleźć w realiach nowego zawodu. Chodził na castingi, ale nie miał szans z ówczesnymi gwiazdami, takimi jak Robert Gonera czy Paweł Deląg (w rozmowie z Kubą Wojewódzkim i Piotrem Kędzierskim zdradził, że znalazł się w finale castingu do słynnej ekranizacji „Quo Vadis”). –Aktor po ukończeniu szkoły jest jak kosmonauta, który wyszedł w przestrzeń kosmiczną, a tam pękł mu kombinezon –przyznał na łamach „Kuriera Lubelskiego”. Dostawał epizodyczne role w spektaklach Krzysztofa Warlikowskiego czy Grzegorza Jarzyny, którzy, jak twierdzi, ukształtowali jego aktorski charakter i warsztat. Pomogło także wsparcie Krystyny Jandy, która już na drugim roku studiów obsadziła go w tytułowej roli w „Cydzie” Corneille’a, pomogły także epizody w „Szamance” Andrzeja Żuławskiego czy serialu „Dom”. Jednak dpiero w wieku 32 lat, za sprawą wyrazistej roli podkomisarza Despero w „Pitbullu” (2004) Patryka Vegi, za którą otrzymał Nagrodę im. Zbyszka Cybulskiego dla młodych aktorów, Marcin Dorociński zyskał szacunek i rozpoznawalność. Choć przyznaje, że jego ścieżka rozeszła się z twórczością reżysera, to wiele mu zawdzięcza: jak wyznał na łamach „Rzeczpospolitej”, to dzięki Vedze zrozumiał, „czym jest prawdziwe filmowe aktorstwo, bez mizdrzenia się do publiczności”. Jego kariera stopniowo zaczęła nabierać tempa: występował w Teatrze Dramatycznym i coraz częściej dostawał role ekranowe. Dziś to dorobek, na który składa się prawie 50 niezwykle zróżnicowanych kreacji filmowych, dziesiątki seriali, kilkanaście dubbingów i wiele lat doświadczenia na deskach teatru (później był związany także z Teatrem Ateneum). Z czasem jego dokonania zaczęły być dostrzegane także przez jurorskie gremia najważniejszych nagród w kraju: otrzymał między innymi Paszport Polityki, dwie nagrody na FPFF w Gdyni, sześć nominacji do Orłów czy srebrny medal „Zasłużony Kulturze Gloria Artis”. Dorociński na potrzeby roli potrafi przywołać najtrudniejsze emocje i głęboko angażuje się w tworzone postaci. Kiedy trzeba, do roli spiłuje ząb (jak w „Pitbullu”), widocznie przytyje („Rozmowy nocą”) albo zagra czarny charakter na przekór swojemu eleganckiemu i budzącemu zaufanie wyglądowi („Rewers” Borysa Lankosza). Kino traktuje jako formę terapii: w „Boisku bezdomnych” Kasi Adamik w postaci zmagającego się z alkoholizmem trenera drużyny bezdomnych rozliczał się z niespełnioną karierą sportowca (w dzieciństwie miał kontuzję, co uniemożliwiło mu dalsze treningi, choć – jak przyznaje z rozbrajającą szczerością – pewnie i tak nie zrobiłby w sporcie kariery). Uważa, że aktorstwo to jeden z najpiękniejszych zawodów nie ze względu na popularność, którą oferuje, ale dlatego, że pozwala na leczenie kompleksów i robienie rzeczy, które w codziennym życiu bywają niedostępne. Już w wywiadzie z 2007 roku stwierdził, że jest „naprawdę fatalnym materiałem na idola. Drażni mnie blichtr i gra pozorów”.I nie było to pustosłowie: Dorociński to jeden z tych artystów, którzy rzeczywiście strzegą swojej prywatności i stronią od bankietów. Przyznaje, że prywatnie jest nieśmiały i nie lubi opowiadać o sobie. Woli wykorzystywać popularność w słusznym celu. Na swoim instagramowym profilu zachęca do adopcji bezdomnych zwierząt (na przykład z zaprzyjaźnionego schroniska w Korabiewicach), wypowiada się w sprawie praw kobiet czy przekonuje do ekologicznych zmian w codziennym życiu. Od ponad dekady jest ambasadorem WWF Polska. –W Kłudzienku, gdzie dorastałem, to było naturalne, że zawsze pomagało się słabszym. Rodzice mówili, że słabszego nie można uderzyć, że zwierząt się nie bije, że są po prostu pewne zasady– tłumaczył na łamach Polskiego Radia. Jest zdania, że planety nie trzeba ratować – wystarczy jej nie niszczyć, a to już bardzo wiele. Konsekwencją zaangażowanej postawy stało się wydanie w 2019 roku książki „Na ratunek. Rozmowy o zwierzętach, naturze i przyszłości naszej planety”, w której rozmawia z osobami zaangażowanymi w badania i ochronę przyrody. Aktor walczy o równość i inkluzywność – gdy otrzymał nagrodę Wiktora w 2022 roku, o jej odbiór poprosił aktywistkę i youtuberkę Bogumiłę Siedlecką-Goślicką. Gdy kobieta chciała się zbliżyć do mikrofonu, okazało się, że scena nie jest przystosowana do potrzeb osób z niepełnosprawnościami, co sprowokowało dyskusję o wykluczeniu i ograniczeniach w odbiorze kultury. Bo Marcin Dorociński to aktor, który na przekór wszystkiemu wierzy, że warto dawać dobrą energię, bo ona zawsze wraca. Zapytany o to, co ceni w swoim zawodzie, niezmiennie odpowiada, że możliwość poznawania nowych ludzi, ich perspektyw. Wydaje się szczerze podekscytowany nadchodzącymi projektami, które sprawiają, że nadal odczuwa nerwy i entuzjazm przed pierwszym dniem zdjęciowym. I cieszy się, że ciągle „mu się chce” – także odkrywać, czym wciąż może stać się dla niego aktorstwo."
https://www.vogue.pl/a/w-douglas-znajdziemy-idealne-perfumy-na-prezent-dla-bliskiej-nam-osoby-na-swieta-2024,Co podarować bliskiej sercu osobie? Perfumy to elegancki i wyrafinowany pomysł na prezent,"Rozpieszczające zmysły, niezapomniane, budzące wspomnienia, zamknięte w szykownych flakonach. Perfumy dla niej i dla niego czy do domu to doskonały pomysł na prezent, zwłaszcza w święta. Magia zapachu doskonale łączy się ze świątecznymi chwilami – warto poddać się jej urokowi. Najpiękniejsze zapachy znajdziemy w bogatej ofercie perfumerii Douglas i na Douglas.pl. Zamknięty w przepięknym kryształowym flakonie Angels’ Share to zapach z nowej olfaktorycznej rodziny Kilian Hennessy. Marka oddaje nim hołd zarówno swojemu dziedzictwu – francuskiemu rodowi wytwórców koniaku – jak też własnej selekcji oszałamiających nut zapachowych. Kompozycja Kilian The Liquors Angels’Share autorstwa Benoist Lapouzy zainspirowana została historią produkcji wyśmienitego koniaku, prowadzonej przez ósme już pokolenie rodziny Hennessy. Perfumy zawierają esencję koniaku pozyskaną z tego trunku, ich sok otrzymał naturalną karmelową barwę. Tę wyjątkową kompozycję otwiera nuta olejku koniaku, osadzona na mieszance absolutu dębu, esencji cynamonu i absolutu fasolki tonka. Następnie poczuć można długotrwałe nuty drewna sandałowego, pralinek i wanilii, które przepysznie wieńczą całość, tworząc połączenie, które mogło powstać jedynie z myślą o aniołach. Romantyczna i elegancka jak dom mody Chloé, woda toaletowa Chloé Rose Tangerine jest wyrazem kobiecości, która urzeka. Najnowsza odsłona zapachu opiera się na promiennej i świeżej róży, która stanowi integralny element olfaktorycznej tożsamości marki. W kompozycji Rose Tangerine, nawiązującej do wyzwolonej kobiecości i życia na własnych zasadach, nuta róży otoczona jest słoneczną esencją mandarynki, która dodaje zapachowi blasku, a żywiołowa czarna porzeczka z zielonymi tonacjami intensyfikuje jego charakter. W głębi długo wybrzmiewają cedr i biała ambra, które czynią kompozycję elegancką i ultrawspółczesną. Została ona zamknięta w kultowym już flakonie ze żłobkowaną, przypominającą plisy fakturą. Jednak flakon przybrał nowe barwy odzwierciedlające nuty zapachowe – dzięki rypsowej pomarańczoworóżowej wstążeczce współgra z kolorem zapachu. Woda perfumowana Prada Paradoxe to wielowymiarowy zapach działający oszałamiająco na zmysły. Urzekająca, zmysłowa kompozycja Paradoxe, opracowana wspólnie przez francuskich mistrzów perfumiarstwa i markę Prada, jest uosobieniem klasyki, awangardy, natury i innowacji. To esencja kobiecości na nowe czasy. Z jednej strony pojawia się tu kwiatowa nuta neroli i jaśminu. Cenny absolut neroli pozyskiwany jest specjalnie dla Prady z pierwszych pąków kwiatów, co dodaje nowej, świeżej intensywności. Intymna zmysłowość została zdefiniowana na nowo dzięki awangardowym sygnaturom klasycznych akordów. Ambrofix™ – bioprzetworzony bursztyn – dodaje ciepła, wymiaru i objętości. Nowy, niezwykły aspekt tej wyjątkowej kompozycji wzmocniony został przez rewolucyjną cząsteczkę piżma Serenolide™, która sprawia, że zapach jest świeży i tętni życiem. Wyjątkowa kompozycja zasługiwała na wyjątkową oprawę. Ekskluzywny flakon perfum do wielokrotnego napełniania to ucieleśnienie kultowego logo marki – jest obiektem pożądania i wyraża wartości, zgodnie z którymi rozwija się legendarna włoska marka. –Sì to mój hołd dla współczesnej kobiecości– dla nieodpartego połączenia gracji, siły i niezależności– opisuje kultową już kompozycję Giorgio Armani. To kwintesencja elegancji i klasy marki stworzonej przez włoskiego projektanta. Szykowna woda perfumowana Si Giorgio Armani, której ambasadorką jest Cate Blanchett, uwodzi swoją zmysłowością i intensywnością. Wszystko dzięki nektarowi z czarnej porzeczki, współczesnej wariacji na temat szypru i nucie drzewa piżmowego. Razem stanowią elegancką i ponadczasową mieszankę, która oddaje wdzięk, siłę i niezależność współczesnych kobiet. Wszystko to znajdziemy w eleganckim i minimalistycznym flakonie o ostrych konturach, zwieńczonym czarnym korkiem. Wyjątkowe, szalenie zmyslowe i długo pozostające na skórze zapachy unisex odnajdziemy w kolekcji BOHOBOCO. To niszowe wegańskie perfumy stworzone przez Dyrektora Kreatywnego - Michała Gilberta Lach, który inspiruje się często swoimi doświadczeniami, wspomnieniami zz dzieciństwa. Tworząc piękną historię wolności i tolerancji, zapachy marki BOHOBOCO stanowią wizytówkę duszy każdego z nas. Perfumy Dior Sauvage dla mężczyzn z limitowanej edycji uwodzą cytrusowymi i drzewnymi nutami, w których nuty ciepłego drzewa sandałowego i łagodnej fasoli tonka rozjaśnione zostały świeżością ostrej mandarynki. Doskonale nadają się na prezent z przekazem, pełen emocji, które budzi ta kompozycja. Tworząc te perfumy, François Demachy, kreator perfum Dior, czerpał inspirację z dziewiczych obszarów dzikiej przyrody pod błękitnym niebem, gdzie intensywne aromaty trzaskającego ognia wznoszą się w powietrze. Sauvage w nowej odsłonie to interpretacja tego obrazu ze wzbogaconą, mocną nutą, która celebruje magię szeroko otwartych przestrzeni. –W nowym zapachu połączyłem intensywną świeżość, która spotyka gładkość orientalnego zapachu. Zachowałem nienaruszoną duszę Sauvage, nadając jej nocne akcenty i zwierzęcy urok– opowiada François Demachy. Nic dziwnego, że ten zapach jest jak zaklęcie. Kompozycja oddająca blask amerykańskiej pustyni o świcie. Magia wschodzącego słońca. Skąpana w jego promieniach, łączy w sobie bogaty bursztyn, wanilię, połyskującą skórę i orzeźwiające przyprawy. To właśnie Eau d'Ombré Leather. W tym ultramęskim zapachu, który sprawdzi się również na damskiej skórze, znajdziemy świeże esencje musującego imbiru, kolendry i kardamonu. Ożywiają one ziemiste aspekty zapachu natychmiastowym blaskiem, zapewniając jasny, cytrusowy i ziołowy wpływ. Szafran dodaje jasnej interpunkcji do świecącego skórzanego akordu – dodatkowo wzmocnionego uzależniającą nalewką waniliową. Esencja z drzewa cedrowego rozpala esencję paczuli, aksamitne drzewo sandałowe i esencję cypriolu. Elegancka świetlistość iskrzy się ciepłem bursztynu połączonego z akordem tonki. Iskra wanilii na zmysłowej skórze. Fani intensywnych, przykuwających uwagę, wręcz magnetycznych zapachów pokochają wodę perfumowaną The One For Men od Dolce & Gabbana. Wspaniale podkreśla ona charyzmę i charakter każdego mężczyzny. Zaczyna się od energetycznych nut głowy, na które składają się grejpfrut, kolendra i bazylia. Ciepłe i pikantne nuty imbiru i kardamonu połączone z czarującym, słodkim i intensywnym kwiatem pomarańczy, kuszą swoją męskością. Baza stworzona z intensywnych nut tytoniu, zmysłowych nut ambry i ciepłych nut cedru kreuje głębokie, długotrwałe i niezapomniane wrażenie. Tej kompozycji w eleganckim, klasycznym flakonie trudno się oprzeć. Terre d'Hermès to wciągająca opowieść o relacji człowieka z ziemią, która zainspirowana została harmonijnym dialogiem z naturą i żywiołami. To zapach, który przypomina o pochodzeniu człowieka i źródłach jego twórczej mocy. Perfumy Terre d'Hermès to już właściwie klasyka gatunku. Kompozycję stworzył w 2009 roku słynny perfumiarz Jean-Claude Ellena. Połączył otulającą nutę cedru i musującego grejpfruta z promienną nutą shiso. Nowy flakon dla tego bestselleru pełen jest detali charakterystycznych dla marki: ćwiek siodlarski domu Hermès, pomysłowa „nakrętka” skręcana w dół, aby uwolnić spray itd. Tworząc go, projektant Philippe Mouquet inspirował się butelką zestawu podróżnego przechowywaną w muzeum Emile Hermès. Zapach, który przydaje wnętrzu elegancji i nuty tajemniczości, zamknięty został w minimalistycznym, stonowanym dyfuzorze. Jo Malone London Scent SurroundDiffusers Myrrh & Tonka to kompozycja zawierająca bogaty, ręcznie zbierany sok z namibijskiego drzewa mirry, mieszający się z ciepłymi nutami migdałów i bujną wanilią fasolki tonka. Dyfuzor Vetiver od Etro został zainspirowany wyjątkowym ogrodem Brera w Mediolanie. Jego wyrafinowany zapach opiera się na olejku pozyskiwanym ze zrównoważonych upraw na Haiti, który spotyka się z ciepłymi drzewnymi niuansami i mrowieniem świeżości. W sercu zapachu wyczujemy elegancki owoc winogron i soczystą mandarynkę. Na koniec pojawia się fascynująca paczula i zmysłowa nuta kompleksu ambroksowego. Ten zapach sprawia, że nie chce się wychodzić z domu. Antybakteryjny spray Bondi Wash Mist to zapach z serca Tasmanii. Swoje właściwości zawdzięcza australijskim roślinom. 99 proc. jego składników jest pochodzenia roślinnego. Zawarte w nim silne naturalne olejki eteryczne zabijają 99,9 proc. zarazków w naturalny sposób. Można używać go do dezynfekcji wszystkich powierzchni, w tym tkanin, a więc i ubrań. Jego zapach jest długotrwały, relaksujący i łączy w sobie nuty pieprzu, lawendy, bergamotki i cedru."
https://www.vogue.pl/a/aktorka-maggie-smith-niezapomniana-minerwa-mcgonagall-z-harry-ego-pottera-zachwycala-na-ekranie-i-w-zyciu,Maggie Smith zachwycała klasą wielkiej damy kina na ekranie i w życiu,"Trudno uwierzyć, że minęło zaledwie 15 miesięcy, odkąd świat ujrzała ekskluzywna kampaniaLoewe z 88-letnią Maggie Smithw roli głównej. Na jednej z fotografii autorstwaJuergena Telleraubrana w sztuczne futro aktorka ściska reprezentacyjną dla markiPuzzle Bagi uśmiecha się przyjaźnie. Błysk w oku, który pojawia się, gdy patrzy z ironią w obiektyw, przywodzi na myśl wyniosłość i przekorę arystokratek, w które przez całe życie się wcielała. Kto mógł przewidzieć, że będzie to ostatni z jej publicznych portretów. Tym bardziej symboliczny, bo korespondujący ze zdjęciami, na których utrwalono ją w ciągu trwającej ponad siedem dekad kariery.Jedną z nich wykonał w 1969 roku Adam Smith: ubrana w ciepłe futro Maggie stoi przy alei w Hollywood i uśmiecha się szeroko. To ważny w jej życiu moment, gdy kariera za oceanem nabiera rozmachu po występie w „Pełni życia panny Brodie”, za który zdobyła pierwszego Oscara. Te dwa zdjęcia Brytyjki po latach zdają się dopełniać. I choć z wiekiem jej uśmiech nabrał ironicznej głębi, to widoczna już na pierwszym portrecie pewność siebie zwiastowała rozwój jednego z największych – i wyjątkowo nieoczywistych – brytyjskich talentów XX wieku. Dame Margaret Natalie Smith, ikonę teatru i kina ze Zjednoczonego Królestwa, zdobywczyni sześciu nominacji do Oscara, trzech Złotych Globów i czterech nagród Emmy,pożegnaliśmy z końcem września tego roku. Przez kilka tygodni fani z całego świata wspominali jej uprzejmą stanowczość w roli Minerwy McGonagall zserii o „Harrym Potterze”, błyskotliwe riposty, którymi puentowała każdą konwersację jako hrabina Violet z„Downton Abbey”, czy surowość pani Medlock z „Tajemniczego ogrodu”. Prywatna uroczystość pogrzebowa dla najbliższych odbyła się 4 listopada w londyńskim Richmond, a kondolencje przysłałkról Karol, premier Keir Starmer i wielu współpracowników. Choć aktorka miała 89 lat, wiadomość o jej śmierci zaskoczyła opinię publiczną, trafiając w najczulszy punkt serc fanów, nieprzygotowanych na podobną wiadomość. W końcu milenialsi, ale i wielu młodszych (oraz, jak sądzę, także starszych) entuzjastów talentu Smith poznało ją głównie za sprawą kinowych ról stworzonych w dojrzałym wieku. W irracjonalny sposób sprawiała wrażenie osobowości niezniszczalnej, której prawa obowiązujące normalnych śmiertelników zdawały się nie dotyczyć. Być może kluczowe dla fenomenuMaggie Smithokazało się to, co dostrzegł już lata temu aktor John Gielgud: fakt, że była niepodobna do nikogo innego, dlatego oglądając ją na scenie lub ekranie, trudno kiedykolwiek mieć jej dość. Wygląd to jedna z tych cech, które od początku stawiały ją w osobnej kategorii. Jako wysoka i szczupła aktorka o konfudujących oczach nie wpisywała się w standardowe kanony piękna, co nie przeszkodziło jej już w nastoletnim wieku zawładnąć deskami angielskich teatrów, a potem okazało się siłą w filmach kostiumowych (jak „Plac Waszyngtona”Agnieszki Hollandczy„Gosford Park”Roberta Altmana). Razem ze swoją ekranową koleżankąJudi Dench, wbrew powszechnemu w Hollywoodageizmowi, w naturalny sposób kwestionowała stereotypy wiekowe, a linia jej popularności wraz z upływem czasu raczej wznosiła się, niż opadała. Wpisaną w jej rysy wyniosłość, którą dodatkowo wyostrzyły przebyte choroby (chorowała na raka piersi i autoimmunologiczną chorobę Gravesa-Basedowa), oswoiła kamera: w końcu już w trakcie zdjęć do „Hooka” w 1991 roku jeden z pracowników działu kostiumów na pytanie Spielberga o to, ile aktorka ma lat, bez wahania odrzekł: –92! Wwiralowym filmiku na TikTokuSmith śmiała się, że Judi Dench zgarnia wszystkie dobre role dla starszych kobiet, więc dla reszty już niewiele zostaje. Ale to nie do końca prawda: choć ostatnie dekady życia zostały zdefiniowane przez wizyty w Hogwarcie i posiadłościach lorda Granthama, to równie ciekawe postaci udało jej się stworzyć w „Lawendowym wzgórzu” (2004),„Hotelu Marigold”(2011) czy w „Damie w vanie” (2015). Do późnej sławy podchodziła jednak z wyraźnym sceptycyzmem i bez sentymentów. –Wszystko jest ikoniczne– oświadczyła na wręczeniu nagrody „Evening Standard” dla ikon teatralnych. –Jeśli jesteś na scenie wystarczająco długo, stajesz się ikoną, i to raczej zakurzoną. Albo skarbem narodowym.Twierdziła, że sława jest ulotna, a ludzie szybko zapominają przeszłe legendy. –Myślę, że to musi być piekło– skomentowała ideę bycia celebrytą. Z tego powodu nigdy nie marzyła o napisaniu autobiografii i nie prowadziła pamiętników. Do końca pozostawała otwarta na zawodowe wyzwania: jak choćby w 2019 roku, gdy po 12 latach przerwy od występów w teatrze, wykonała stuminutowy monolog w spektaklu „A German Life” w londyńskim teatrze Bridge, stanowiący wariację na temat losów sekretarki Josepha Goebbelsa. –Potrafi być jednocześnie wrażliwa, zacięta, ponura i zabawna, a każdego dnia wnosi na plan energię i ciekawość młodego aktora, który dopiero zaczyna –miał podsumować to aktywne nastawienie Nicholas Hytner, reżyser „Damy w vanie”. Te cechy pasowały do niej do samego końca. W jednym ze starszych numerów „The Guardian” pisał, że Maggie Smith wzdycha z miną kogoś, kogo stopa właśnie trafiła na kolejną skórkę od banana. Brzmi jak kwintesencja Smith, która mogłaby dawać korepetycje z sarkastycznych spojrzeń. Z pozornie prozaicznych sytuacji i niekomediowych ról potrafiła wydobyć nienachalny komizm. Umiejętność łączenia powagi wypowiedzi z ironicznym pesymizmem stała się jej znakiem rozpoznawczym. Ten wyjątkowy talent po raz kolejny dostrzegli członkowie Akademii, wyróżniając jej drugoplanową kreację w„Suicie kalifornijskiej”(1978). Tak brawurowo zagrała w niej porażkę w biegu do Oscara, że zdecydowano się jej występ… nagrodzić Oscarem. W roli niedocenionej aktorki Diany Barrie rozpacz mieszała się z wściekłością, a dystans i duma – z wrażliwością i dowcipem. I tak już jej zostało; w końcu konfrontowanie pozornie przeciwstawnych postaw można zauważyć także u jej późniejszych bohaterek. W głębi serca Smith przez całe życie uważała się zresztą za aktorkę komediową.– Mam skłonność do wybierania rzeczy zabawnych, bo wiele jest w świecie rzeczy nie do śmiechu. Ale zazwyczaj udaje się odnaleźć zabawną stronę praktycznie wszystkiego– przyznała w jednym z wywiadów. Komedia nie była dla niej przeciwieństwem tragedii. Twierdziła, że to po prostu inny sposób traktowania tego samego materiału. Uchodziła za artystkę, której powściągliwa gra (określana mianem „typowo brytyjskiej”) potrafiła uchwycić każdą emocję.To wyjątkowa sztuka: wywołać w widzach tę oszałamiającą mieszaninę szacunku i lęku, który nie ma nic wspólnego z niechęcią. Pamiętam, że podobne wrażenie robiły na mnie wymagające, ale dowcipne i błyskotliwe polonistki z liceum, których znaczenie po latach oceniam najwyżej. Skojarzenie ze szkolnictwem wydaje się tu zresztą nieprzypadkowe, w końcu Smith chętnie obsadzano w rolach nauczycielek. Jako charyzmatyczna manipulantka madame Brodie w elitarnej szkole dla dziewcząt pozostawała wręcz odrobinę zalotna i zarozumiała, a jej zawiesiste, nieznoszące sprzeciwu spojrzenie wydaje się dziś równie kreatywne, co niszczycielskie. –Jestem nauczycielką dawno, teraz i na zawsze– mówi w jednej ze scen, a skojarzenie z rolą pani profesor w Szkole Magii i Czarodziejstwa jest jak najbardziej słuszne: sama aktorka postać McGonagall określiła „rodzajem szalonej Jean Brodie”. Do fabryki snów Margaret Smith (pseudonim Maggie przyjęła, gdy okazało się, że jej imię zostało już zajęte w związku zawodowym aktorów) wkroczyła przez teatralną garderobę. Najpierw występowała jako nastolatka w Oxford Playhouse, potem – dzięki zaangażowaniu producenta Leonarda Sillmana – na Broadwayu, w końcu na deskach nowo powstałego National Theatre, gdzie w latach 60. zagrała dziewięć głównych ról. Legendarny szekspirowski aktor Laurence Olivier zaprosił ją tam do współpracy po tym, jak otrzymała pierwszą z sześciu nagród „Evening Standard”. Relacja z dyrektorem, choć skomplikowana (Smith jako jedna z nielicznych osób nie traktowała go z namaszczeniem i potrafiła się sprzeciwić jego decyzjom), okazała się kluczowym punktem na jej artystycznej drodze. To on zdecydował się powierzyć jej rolę Desdemony w ekranizacji „Otella”, za którą dostała pierwszą z sześciu nominacji doNagrody Akademii. Po latach Smith wspomina, że wcielając się w słynną żonę Maura podejrzewaną o zdradę, czuła skrępowanie i przerażenie. Przez całe życie nie przepadała zresztą za Szekspirem, a najbardziej satysfakcjonujące okazały się dla niej semikomediowe kreacje Rozalindy w „Jak wam się podoba” czy Beatrycze z „Wiele hałasu o nic”. Z Teatrem Narodowym współpracowała przez ponad 15 lat. Zagrała wiele klasycznych ról dramatycznych, w tym tytułową w„Heddzie Gabler”w reżyserii Ingmara Bergmana czy dramacie „Virginia” Edny O’Brien o życiu pisarki Virginii Woolf. „Osiągnięcie panny Smith jest aktem intuicji i aktorskiej alchemii. Połączyła swoją własną żywą osobowość z osobowością swojej charyzmatycznej postaci”,pisał o tym występie amerykański krytyk Mel Gussow w „The Times”. Przez większość życia to właśnie scena teatralna pozostawała główną przestrzenią jej artystycznej aktywności. To tam czuła się najswobodniej, wchodząc w intymną relację z publicznością (zdaniem niektórych, wręcz „klaustrofobiczną”) i za każdym razem redefiniując siebie i swoje bohaterki – co w kinie pozostaje niemożliwe. Podczas pracy w National Theatre poznała aktora Roberta Stephensa, za którego w 1967 roku wyszła za mąż i z którym miała dwóch synów (chłopcy poszli w ich ślady i dziś również pracują jako aktorzy). Instynkt poczuła nagle, a samomacierzyństwobudziło w niej skrajne emocje. Długo zajęło jej przyzwyczajenie się do myśli o byciu matką, a po urodzeniu drugiego syna już po pięciu tygodniach wróciła do występów. Nie czuła się dobrze, patrząc, jak kariera jej męża toczy się równolegle, gdy ona musi siedzieć w domu. Nie chciała zostać matką na pełen etat. –Powrót do pracy to była słuszna decyzja z mojej strony, bo jestem po prostu nie do zniesienia, gdy nie działam. A skoro nie robiłam tego od tak dawna, to wszystkich denerwuję – a najbardziej siebie –wyznała. Jej związek ze Stephensem rozpadł się po sześciu latach. Obiecujący aktor słynął z problemów z alkoholem i licznych romansów, szybko stracił zainteresowanie dziećmi. Po rozwodzie Smith poślubiła Beverleya Crossa, który oświadczył jej się już lata wcześniej, gdy miała 18 lat, po tym jak zobaczył ją na scenie w „Wieczorze Trzech Króli”. Przez wiele lat tworzyli duet idealny, jednak odkąd zmarł w 1998 roku, jej życiu towarzyszyło uczucie ciągłej pustki, co wyznała podczas rozmowy na łamach „The Telegraph”. Aktorstwo stało się dla niej sposobem na radzenie sobie z samotnością i żałobą. –Mówią, że to mija, ale tak nie jest— wyznała.– Po prostu robi się inaczej. Dzień, który jest wypełniony po brzegi, odciąga myśli od tego, dlaczego jesteś sam, ale kiedy się kończy, zapada ogłuszająca cisza. Widać aktorstwo w jej wypadku to nie tylko forma ocalenia, a po prostu konieczność.– Nie chodzi nawet o to, że jakoś szczególnie marzysz o zostaniu aktorką. Musisz nią być. I nie ma rzeczy, która mogłaby cię od tego powstrzymać –wyznała w jednym z wywiadów. Przeszkodą na pewno nie okazało się pochodzenie z rodziny bez tradycji artystycznych. Choć urodziła się w Ilford, to w wieku czterech lat przeprowadziła się wraz z rodzicami i dwójką starszych braci bliźniaków do Oksfordu, gdzie jej ojciec zaczął pracę jako technik laboratoryjny. Choć Nathaniel Smith kolekcjonował wycinki z gazet o córce, to matka, sekretarka o szkockich korzeniach, „z taką twarzą” nie wróżyła jej sukcesów w branży. Jak często przewija się we wspomnieniach gwiazd, w dzieciństwie często czuła się samotna, a aktorstwo okazało się szansą na wejście do „lepszego świata”. –Nigdy nie jestem nieśmiała na scenie. Zawsze się wstydzę poza nią… to prawdziwy świat jest iluzją –wyznała kiedyś krytyczce Nancy Banks-Smith. Aktorstwo stało się dla niej metaforą życia, gdzie „występy, które masz w głowie, są zawsze o wiele lepsze niż występy przed publicznością”, a sztuka okazuje się bardziej skomplikowana, niż się początkowo zakładało. Ale mimo tego przecież nie można zrezygnować z wyjścia na scenę. A już na pewno nie wtedy, gdy jesteś Maggie Smith. Jej sztuka będzie trwać dalej."
https://www.vogue.pl/a/kalendarze-adwentowe-douglas-collection-2024,Kosmetyczne kalendarze adwentowe dla fanek (i fanów) beauty,"Z roku na rok kupienie świątecznego prezentu, który będzie dla drugiej osoby niespodzianką stanowi coraz większe wyzwanie. Dlatego jeśli zależy ci na symbolicznym podarunku z elementem prawdziwego zaskoczenia, postaw na kalendarz adwentowy. I choć ten ze słodkościami w środku bez wątpienia sprawi niemałą przyjemność, ciekawszym i praktyczniejszym zakupem będzie kalendarz z miniaturami kosmetyków. Najlepszych szukamy w sieci perfumerii Douglas i na Douglas.pl. Do kalendarzy adwentowych podchodzimy w myśl zasady, że często to droga, a nie ostateczny cel jest największą przygodą. Otwieranie okienek z małymi podarunkami dzień po dniu sprawia, że oczekiwanie na święta w tym zabieganym czasie, staje się miłym przerywnikiem od codzienności. Ponieważ dziecięcą radość z małych rzeczy nieuchronnie tracimy wraz z wiekiem, odnalezienie jej na nowo w sobie lub skłonienie do tego bliskich, może stać się największym bożonarodzeniowym prezentem. Ale kosmetyczne kalendarze adwentowe mają też praktyczny aspekt. Miniatury produktów pozwalają na skompletowanie kompaktowej kosmetyczki ze wszystkimi niezbędnymi produktami, która sprawdzi się podczas świątecznych i noworocznych wyjazdów. Pomagają też przetestować nowości z portfolio Douglas Collection i zakochać się w zapachach i konsystencjach produktów, wcześniej nie do końca znanych. Żeby jeszcze bardziej spersonalizować zakup kalendarza adwentowego sieć perfumerii Douglas w 2024 roku proponuje ich aż cztery jego rodzaje. Zachwycą zarówno fankę makijażu, pielęgnacji jak odprężających rytuałów ciała. Czas na wielkie otwarcie! Zamknięta w czerwonym pudełku edycja makijażowa została stworzona z myślą o make-up’ie w stylu glamour w dwóch wersjach: dziennej i tej na specjalne okazje. W pierwszym sprawdzi się paleta błyszczących cieni do powiek utrzymana w odcieniach brązów i róży, pomadka w kolorze nude i połyskujący błyszczyk, które warto na usta nakładać razem z odpowiednio dobraną konturówką. W drugim, niezastąpiony będzie czarny eyeliner, który pozwoli narysować precyzyjną kreskę czy pogrubiająca maskara nadająca rzęsom zmysłowej objętości. Tak podkreślone spojrzenie potrzebuje już tylko towarzystwa jednego: czerwonych ust. Szminki w tym odcieniu również nie zabrakło w zestawie. W skomponowaniu podręcznej kosmetyczki pomogą akcesoria: gąbeczka do makijażu, pędzelek oraz temperówka do kredek. Dla osób, które makijaż cenią na równi z pielęgnacją i pamiętają, że to właśnie ona jest podstawą idealnego wyglądu skóry, Douglas przygotował drugą, granatową wersję swojego kosmetycznego kalendarza adwentowego. W 24 okienkach znajdują się produkty z linii Douglas Home Spa, Douglas Naturals i Douglas Salon Hair, czyli wszystko co pozwala zadbać o siebie od stóp do głów – od luksusowej pielęgnacji skóry, przez regenerację włosów, aż po efektowny make-up. Nie zabrakło też „magicznych” akcesoriów w postaci chłodzącego mini masażera na zmęczone czy spuchnięte okolice oczu, szerokiego grzebienia, który świetnie sprawdzi się w rozprowadzaniu na włosach regenerujących masek, modna spinka klamerka, pędzelek i dwie gąbeczki do makijażu. Długie zimowe wieczory albo wolniejsze dni świąt to najlepszy czas, by swoją łazienkę zamienić w profesjonalny gabinet odnowy wypełniony zmysłowymi zapachami rodem z najlepszego spa. Kalendarz adwentowy Douglas Collection Home Spa będzie najlepszym prezentem dla zabieganych i zapracowanych, którzy rzadko kiedy mają czas na chwilę dla siebie. Te umilą relaksujące sole i kostki do kąpieli, pachnące peelingi i sensualne olejki do ciała, które pomogą wykonać odprężający automasaż. Balsamy do ciała zadbają za to o odpowiednie nawilżenie skóry, która o tej porze roku wymaga szczególnej opieki. W tym roku w ofercie Douglas nie zabrakło kosmetycznego kalendarza adwentowego dedykowanego mężczyznom. W czarnym, eleganckim pudełku pod hasłem „24 days of grooming” znalazło się wszystko co nowoczesnemu mężczyźnie pozwoli zadbać o swój wygląd, a przy tym i lepsze samopoczucie. Za 24 eleganckimi drzwiczkami znalazły się produkty, zarówno do pielęgnacji skóry, włosów jak i ciała. Nie zapomniano o posiadaczach zarostu. Na szczególną uwagę zasługują akcesoria do mycia (gąbka, naturalny pumeks), zestaw pęset, nożyczki, grzebień czy obcinacz do paznokci. To świetna propozycja na prezent zarówno dla ekspertów w dziedzinie urody, jak i tych jeszcze nieprzekonanych, którzy swoją codzienną rutynę ograniczają do produktów typu „wszystko w jednym”. Tegoroczne święta mają szansę raz na zawsze to zmienić! Choć skład kalendarzy adwentowych został bardzo dokładnie przemyślany, bez wątpienia trafią się osoby, które będą wolały skompletować go samodzielnie, dostosowując do własnych potrzeb i preferencji. Douglas, nie tylko w okresie świąt, jest przygotowany na taką sytuację, umożliwiając zakup karty podarunkowej do wykorzystania w sieci perfumerii i sklepie internetowym. Wartość podarowanej kwoty moze zaczynać się już od 50 zł. To idealny prezent nie tylko pod choinkę, ale także na zbliżające się mikołajki. Zadowolenie z prezentu u obdarowanej osoby z kartą Douglas gwarantowane! "
https://www.vogue.pl/a/podcast-czule-miejsca-odcinek-specjalny-profilaktyka-hiv-dlaczego-warto-sie-badac,"Podcast „Czułe miejsca”, odcinek specjalny: Zdrowie seksualne w kontekście HIV i AIDS","Jak zmienia się nasze podejście doHIV?Jak się żyje dziś z wirusem? Jak wygląda leczenie antyretrowirusowe? Co Polki i Polacy wiedzą o HIV/AIDS? Czy się badają?Czy rozmawiają o tym z osobami partnerskimi? O zdrowiu seksualnym w kontekście HIV rozmawiamy z Agnieszką Świderską – edukatorką i koordynatorką Testowania Imprezowego Fundacji Edukacji Społecznej, specjalistką zdrowia publicznego, a także  zSebastianem Gradzikiem– Senior National Make-up Artist MAC Cosmetics. Partnerem tego odcinka podcastu jest marka MAC Cosmetics. W 1994 roku marka MAC Cosmetics zainicjowała pionierską inicjatywę charytatywną MAC Viva Glam na rzecz osób żyjących z HIV. W ramach MAC Viva Glam marka wspiera lokalne organizacje i działania. W Polsce współpracuje z Fundacją Edukacji Społecznej, wspierając osoby żyjące z HIV/AIDS lub dotknięte tym problemem oraz społeczność LGBTQ+. W tym roku, zokazji trzydziestolecia inicjaywy, MAC Viva Glamstartuje w nowej odsłonie poszerzając swoją misję oraz wypuszczając cztery nowe odcienie kultowej pomadki. 100 proc. dochodu z ich sprzedaży trafia do lokalnych organizacji propagujących zdrowie oraz równe prawa dla wszystkich ludzi.  Jeśli chcecie przebadać się bezpłatnie pod kątem wirusa HIV, możecie to zrobić w centrum Warszawy 7 grudnia 2024 roku na ul. Świętokrzyskiej 30 w Centrum Zdrowia Federa, od godz. 10 do 20. Za darmo i w towarzystwie osób eksperckich z Fundacji Edukacji Społecznej. Podcastu „Czułe miejsca”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/polski-film-ludzie-i-rzeczy-z-szansa-na-nagrode-na-prestizowym-festiwalu-sundance-2025,Przejmujący polski film „Ludzie i rzeczy” ma szansę na nagrodę na festiwalu Sundance 2025,"„Ludzie i rzeczy” Damiana Kosowskiego to jedyna produkcja z Polski, która znalazła się w Międzynarodowym Konkursie Filmów Krótkometrażowych Festiwalu Sundance 2025 – najważniejszej imprezie na świecie poświęconej niezależnemu kinu. Rozpisana na czwórkę aktorów nowela jest precyzyjna i trafia prosto w serce. Akcja filmu Damiana Kosowskiego rozgrywa się w 2028 roku w Ukrainie, która wygrała wojnę z Rosją. 34-letnią Olenę (Oksana Cherkashyna) poznajemy w chwili, gdy przyjeżdża do zrujnowanego ośrodka kultury i sportu gdzieś na wschodzie kraju, aby zakończyć formalności związane z odnalezieniem szczątków męża. Badania wskazują na zgodność danych DNA z ich ośmioletnią córką Kirą (Kira Makidon), która towarzyszy matce. Jest z nimi również Tymur (Stanislav Voitsekhovskyi), obecny partner Oleny. Pracami ekshumacyjnymi kieruje pochodząca z Polski antropolożka, doktorka Ewa (Grażyna Misiorowska). Tylko czy na pewno wszystko się zgadza i czy ta podróż jest zamknięciem iprzepracowaniem wojennych traum, czy tylko nowym emocjonalnym paliwem dla nich? Wiadomość o odnalezieniu szczątków męża zmusza Olenę do dokonania wyboru między teraźniejszością a światem, który przeminął. Jej decyzja wydaje się jedyna słuszna, ale czy również dla każdego z nas, widzów, dla każdej z ofiar? Kosowski nie daje jednoznacznej odpowiedzi, ale daje pocieszenie i nadzieję. Krótki metraż wymaga dyscypliny oraz syntezy i taki jest film Kosowskiego. Nie ma w nim miejsca na eksperymenty formalne, nie ma też miejsca na zbędne słowa, a te, które padają w filmie, mają swoją moc i znaczenie. Ta rozpisana na czwórkę aktorów nowela jest precyzyjna i trafia prosto w serce, a to, co dzieje się między słowami, okrucieństwa wojny, pokazane jest z szacunkiem dla ich ofiar.– Lubię takie krótkie filmy, które są niczym haiku, wiersze. Nie przepadam za shortami udającymi pełne metraże– mówi reżyser Damian Kosowski i jest w tym konsekwentny. Zrealizował ponad 10 filmów krótkometrażowych. Jego studencka etiuda „Zanim zasnę” była prezentowana na ponad 30 festiwalach na całym świecie. Za dyplomowy „Stwór” otrzymał Srebrną Kijankę (przyznawany studentom odpowiednik Złotej Żaby) na festiwalu Camerimage 2022. Damian Kosowski, absolwent Wydziału Sztuk Wizualnych łódzkiej Akademii Sztuk Pięknych oraz Wydziału Reżyserii Szkoły Filmowej w Łodzi, o swojej najnowszej produkcji mówi tak:– Ważną inspiracją dla scenariusza była jedna z wielu fotografii dokumentujących proces ekshumacji zwłok – wykonana kilka lat po ludobójstwie dokonanym przez Serbów w Bośni i Hercegowinie w 1995 roku. Prezentowała młodą kobietę, u boku której stał mężczyzna z małą dziewczynką na rękach. Ich wygląd zdradzał robotnicze pochodzenie. Rodzina stała w buntowniczej pozie naprzeciw naukowców – prawdopodobnie antropologów. Miejsce wyglądało na salę gimnastyczną w małym miasteczku. Wszędzie dookoła rozłożone były ludzkie kości i fragmenty odzieży. Wśród antropologów ze zdjęcia mogła być dr Ewa Klonowski, jedna z bohaterek reporterskiejksiążki Wojciecha Tochmana„Jakbyś kamień jadła”. Książka Tochmana to wstrząsające świadectwo ludobójstwa dokonanego w Bośni, ale też zbiorowy portret kobiet, których bliscy zginęli na wojnie, a one zaangażowały się w usuwanie jej skutków.– Kobiety są jedynymi osobami, które „sprzątają” po wojnie. Bo przecież wojna nie kończy się w momencie zawieszenia broni– mówi Kosowski. Zbieżność imion antropolożek z filmu „Ludzie i rzeczy” i „Jakbyś kamień jadła” nie jest z pewnością przypadkowa i zdaje się wskazywać na inspirację bohaterką książki Tochmana. Postać naukowczyni jest kluczowa w filmie Kosowskiego, to ona wskazuje Olenie drogę, którą ma podążyć. Bohaterki Kosowskiego – najstarsza z nich dr Ewa, pośrednia Olena i najmłodsza Kira – reprezentują trzy pokolenia kobiet, każda z nich na swój sposób zajmuje się „sprzątaniem po”.Każda z nich robi to na swój sposób, łączy je jedno: pamięć. Co zrobią z tą pamięcią? Dr Ewa swoją pracą dba o pamięć wszystkich ofiar, w filmie Kosowskiego swoją kategoryczną postawą zdecyduje w jakimś sensie o pamięci Oleny, najmłodsza, Kira, ukradnie z kieszeni munduru ojca łańcuszek i w ten symboliczny sposób zachowa pamięć o nim. Według danych Biura Wysokiego Komisarza ONZ ds. Uchodźców (UNHCR) pod koniec marca 2024 roku w Europie przebywało około 5,9 mln uchodźców z Ukrainy. Około 80 proc. z nich to kobiety i dzieci. Na razie nic nie wskazuje na szybkie zakończenie działań wojennych i możliwość ich powrotu do kraju. Wśród uchodźców z Ukrainy, którzy uciekając przed wojną, trafili do Polski i zdecydowali się tu pozostać, znalazło się wielu ludzi filmu i teatru. Dzięki różnego rodzaju inicjatywom polskich instytucji kultury i społeczności artystycznej sporej części z nich udało się znaleźć pracę w zawodzie. „Ludzie i rzeczy” to jeden z wielu przykładów polsko-ukraińskiej współpracy w tym zakresie, a cały ten projekt to pamięć o nich i o ich najbliższych. Sundance Film Festivalpowstał w 1978 roku, jego nazwa pochodzi od legendarnego rewolwerowca Sundance Kida, postaci granej przez Roberta Redforda w głośnym filmie „Butch Cassidy i Sundance Kid”. Nazwisko Redforda przyniosło zresztą rozgłos imprezie, bo aktor i reżyser przejął w 1985 roku organizację festiwalu. Impreza wypromowała wielu niezależnych artystów, są wśród nich m.in.: Quentin Tarantino, Jim Jarmusch czy bracia Coenowie. „Ludzie i rzeczy” to produkcja ze Studia Munka, które stoi za sukcesami polskich produkcji prezentowanych na Sundance w przeszłości. W 2013 roku „Gwizdek” w reżyserii Grzegorza Zaricznego wyprodukowany przez Studio Munka zdobył nagrodę główną także w kategorii film krótkometrażowy. Dwa lata później Nagrodą Specjalną Jury uhonorowano Paulinę Skibińską za film „Obiekt”. Festiwal Sundance przyniósł też laury innym polskim producentom i twórcom, wśród nagradzanych byli m.in.:Agnieszka Smoczyńskaza „Córki dancingu” (2016), Krystyna Janda za pierwszoplanową rolęw filmie Jacka Borcucha „Słodki koniec dnia”(2019) czy Michał Marczak za „Wszystkie nieprzespane noce” (2016). Sundance Film Festival 2025 odbędzie się w Park City i Salt Lake City w stanie Utah w USA w dniach od 23 stycznia do 2 lutego 2025 roku."
https://www.vogue.pl/a/singiel-eltona-johna-the-bitch-is-back-z-plyty-carobou-ma-50-lat,Elton John błyszczy na scenie od 60 lat. „The Bitch is Back” to dla niego przełomowa piosenka,"Co jest trudniejsze – zniknąć ze sceny, pozostawiając po sobie gwiezdny pył, czy wrócić z fanfarami, cały w pudrze i brokacie, ze złocistą poświatą na skórze, piórami we włosach oraz wszędzie tam, gdzie ich obecność da się wytłumaczyć wymogami artystycznymi? Singiel Eltona Johna „The Bitch is Back” w tym roku obchodzi 50. urodziny. Elton Johnw operowym stylu świętuje właśnie premierę musicalu„The Devil Wears Prada”na londyńskim West Endzie – sam skomponował muzykę (zrozumiałe),Mirandę Priestlygra Vanessa Williams – kobieta rakieta, dobra aktorka, doskonała wokalistka lub odwrotnie, zależy, co cenimy bardziej. Czy Elton pozwoli jej zabłysnąć, podwinie pod siebie lisią kitę, czy raczej ukradnie cały show, jak w zwyczaju mają osobniki gatunku homo sapiens, podgatunekbitch, tłumaczenie niepotrzebne? „The Bitch is Back”,drugi singiel z płyty „Carobou”, totypowy Elton John– rockandrollowy, wysokooktanowy, od premiery brzmi lekko retro, więc źle zestarzeć się nie może. Wymarzony numer do „Tańca z gwiazdami”, do chwalenia się dużym budżetem na ortodontę i dermatologa, niezbędnym wobec poczucia rytmu na poziomie kapibary. Kapibara, wybacz. Tekst napisał Bernie Taupin, po tym jak jego żona Maxine słusznie zasugerowała, że John to osobowość dwubiegunowa. Co najmniej. Raz ma chłopak doła, nie widzi dla siebie miejsca tu i teraz, o przyszłości nie wspominając, częściej jednak prze do przodu niczym koreański czołg, po drodze rozjeżdża wszystkich w poczuciu, że tam, gdzie pojawia się gwiazda dla zwyczajnych, normalnych i przede wszystkim przeciętnych, świata już nie starcza. Ten fenomen Taupin tłumaczy tak: “I'm a bitch, I'm a bitch, oh, the bitch is backStone-cold sober, as a matter of factI can bitch, I can bitch 'cause I'm better than youIt's the way that I move, the things that I do, oh-oh-oh” Między najnowszą premierą na West Endzie i wszystkimi poprzednimi od 1968 roku Elton John zdążył zaliczyć setki kryzysów, zmian tożsamości i nie tylko. Tracił wiarę w siebie, tak tyci, tyci, i odzyskiwał z nawiązką;uzależniał się strasznie, szorował po dnie, ale szedł na odwyk i było po nałogu; nabierał ciała, pamiętamy, ale migiem chudł w stylu, który na przełomie stuleci nadwiślańska prasa klasy B uwielbiała nazywać „spektakularnym” i głośno biła brawo. Gdy tak puchł, po czym znikał i po roku wracał wylaszczony, nie było jeszcze ozempicu, mimo to ani razu nie bredził o tęczowej diecie – w poniedziałek jemy tylko zielone, we wtorek żółte…Christina Aguileratakiego trucia nie potrafi nam oszczędzić, dlatego słuchamy jej mniej cierpliwie. Na YouTubie między wszystkimi wersjami „The Bitch is Back” – solo w studiu, solo na stadionie, w ducie zTiną Turneri z Rihanną – zaplątał się filmik, w którym Elton wspomina najciekawsze wdzianka, jakimi raczył nasze oczęta. Nad zrobieniem z utalentowanego wokalisty widowiska uczciwie napracowali sięBob Macki, potemGianni Versace, jeden raz nawetGiorgio Armani. Kto wpadł na pomysł, by wcisnąć go w sweterek typu trzmiel – szerokie czarne i żółte pasy – a kto namówił na koncert w kostiumie Kaczora Donalda, Elton oczywiście dziś nie pamięta. Rasowabitchnigdy niczego nie żałuje. I nie musi się z niczego tłumaczyć. Never ever."
https://www.vogue.pl/a/wiersze-polskich-poetek-trafily-na-plotna-alexandry-grant,Amerykanka Alexandra Grant zamienia wiersze polskich poetek w obrazy,"Berlińska galeria, sześć polskich literatek i amerykańska artystka wizualna zafascynowana językiem, słowami, pisaniem. Na otwartej niedawno wystawie „Everything Belongs to the Cosmos” Alexandra Grant sięga po wiersze współczesnych poetek z Polski. Sprawia, że „słowo staje się ciałem”, a tekst literacki – malarską instalacją. Podczas gdy od  w warszawskim Muzeum Literatury trwała już wystawa „Alexandra Grant. Słowo. Obraz. Przestrzeń”, zainspirowana m.in. poezją Wisławy Szymborskiej, w Berlinie pod koniec listopada otworzyła się kolejna prezentacja prac tej artystki, zatytułowana „Everything Belongs to the Cosmos” (pol. Wszystko należy do kosmosu). W tamtejszej galeriicarlier | gebauerpojawiły się malarskie interpretacje tekstów polskich poetek i pisarek: Anny Adamowicz,Krystyny Dąbrowskiej,Julii Fiedorczuk, Bianki Rolando,Olgi Tokarczuki Urszuli Zajączkowskiej. –Ważny był czas –mówi Alexandra.– Wiersze powstawały od 2021 roku, kiedy w Polsce trwały czarne marsze i ruch na rzecz praw kobiet, a potem wybuchła wojna w Ukrainie i to też musiało zostać wypowiedziane. Zawsze kieruje mną idea, która jest zarówno artystyczna, jak i polityczna, a polega na tworzeniu przestrzeni dla różnych głosów: uciśnionych mniejszości, ale też twórców, zwłaszcza pisarzy, filozofów, poetów. Ja niezawłaszczam głosów Julii, Olgi czy Anny, nie stawiam się na ich miejscu. Ja daję swoją interpretację i przekładam ich poezję – wcześniej przetłumaczoną na angielski przez wybitnąAntonię Lloyd-Jones– na malarstwo. Widzę siebie jako swego rodzaju translatorkę, tłumaczkę światów. Chociaż Grant urodziła się w 1973 roku w Ohio, dużą część dzieciństwa spędziła z matką, wykładowczynią akademicką, w Meksyku. Mieszkała też w Hiszpanii i we Francji, mówi swobodnie w trzech językach. –Z tego powodu, a także jako córkaszkockiego ojca i amerykańskiej matki o korzeniach m.in. skandynawskich i śląskich, od początku byłam świadoma wielokulturowej różnorodności–mówi Alexandra, która w jednej ósmej jest Ślązaczką. Jej pradziadek ze strony mamy urodził się w Nowej Rudzie i wyemigrował do Stanów Zjednoczonych. Zanim Grant zajęła się sztuką, studiowała matematykę i upodobanie do systemów i rytmów odbija się w jej „pisanych” obrazach. Pisanych, bo drugą fascynacją Aleksandry jest język, któremu nadaje wizualną formę, ucieleśnia go w formie malarstwa, przestrzennych obiektów, neonów czy filmów. Jak mówi, w dzieciństwie często się przeprowadzała, zmieniała kraje i bardzo potrzebowała swojego miejsca. Znalazła je w książkach – chętnie czytywała pisarzy-migrantów, z Pablem Nerudą na czele – a także w sztuce. Może dlatego skończyła jednak historię sztuki w Swarthmore College w Pensylwanii i malarstwo w California College of Arts and Crafts w San Francisco. Dziś żyje pomiędzy Berlinem a Los Angeles. W obu miastach ma pracownie, a w tym ostatnim, razem ze swoim życiowympartnerem, aktorem Keanu Reevesem, i projektantką Jessicą Fleichmann, założyła siedem lat temu niezależne wydawnictwo X Artists’Books (XAB). Wydają własne publikacje oraz eksperymentalne art-booki innych twórców – niektóre z nich można zobaczyć na warszawskiej wystawie. To był kolejny krok w świecie druku i publikacji po tym, jak wcześniej wspólnie z Reevesem wydali książki „Ode to Happiness”i „Shadows”. Parę, oprócz fascynacji literackich, łączy też potrzeba pomagania innym – Reeves znany jest z charytatywnego zaangażowania, Grant prowadzi program stypendialny grantLOVE, który wspiera artystów i prowadzi działania edukacyjno-artystyczne. Tworząc swoje językowo-malarskie szyfry, Grant lubi wchodzić w kooperacje z innymi twórcami. Sięgała już po klasyczny tekst „Antygony” Sofoklesa, współpracowała z ikoną feministycznej filozofiiHélène Cixousczy ojcem literatury hipertekstowej Michaelem Joyce’em. Skąd jednak w jej twórczości tak silnie obecne literackie wątki polskie? –Wszystko przezWisławę Szymborską– śmieje się Alexandra. –Jako młoda dziewczyna odkryłam dla siebie jej poezję i do dziś czuję dla niej podziw. Oto kobieta, która prowadzi zwykłe życie w kraju za żelazną kurtyną, ale sposób, w jaki piszeotym, czego doświadcza w swojej codzienności, oraz to, jak nasącza to wrażliwością i poczuciem humoru, pozwala nam jej osobiste przeżycia zinterpretować jakocoś uniwersalnego. Dlatego ludzie na całym świecie wciąż czytają Szymborską. Studentka malarstwa Alexandra Grant, zafascynowana jej wierszem „Możliwości” (w tłumaczeniu Clare Cavanagh), stworzyła wówczas przestrzenną rzeźbę-chmurę z drutu, pełną strzępów słów, fragmentów zdań wypływających ze słowa „wolę” („Wolę kino./Wolę koty./Wolę dęby nad Wartą./Wolę Dickensa od Dostojewskiego./Wolę siebie lubiącą ludzi/ niż siebie kochającą ludzkość...”itd.). Kolejną wersję rzeźby artystka pokazała na trwającej właśnie wystawie w Muzeum Literatury. Za sprawą tego dzieła Grant trafiła po raz pierwszy do Polski kilka lat wcześniej. Po zobaczeniu rzeźby niezależna kuratorka Irena Kain namówiła ją na polską wyprawę. W 2021 pojawiła się propozycja wystawy w Muzeum Okręgowym w Bydgoszczy i pomysł współpracy ze współczesnymi polskimi poetkami i pisarkami. Wybuch wojny w Ukrainie sprawił jednak, że tamte plany nie doszły do skutku, ale projekt trwał i zaowocował aktualnym berlińskim pokazem. –Co takiego jest w polskim pisarstwie, co czyni je wyjątkowym? Skąd wzięli się ci fantastyczni polscy laureaci literackiej Nagrody Nobla?– zastanawia się Alexandra. –Dla mnie jestw tej literaturze wiele fascynujących modeli pisania, rodzajów myślenia. Są jasność i wyrazista artykulacja. W „Możliwościach” Szymborskiej najbardziej podoba mi się zdanie: „Wolę kraje podbite, niż podbijające” i myślę, że polska literatura i poezjamają coś wspólnego z obserwacją wynikającą z bycia Polakiem. Widzieliście, jak nadchodzą najeźdźcy z północy, ze wschodu albo z zachodu. Kraj został pokrojony na kawałeczki i rozdzielony między ościenne kraje, ale zachowaliście swoją tożsamość, co podziwiam. Grant śmieje się, że kiedy pojechała z Ireną Kain do Polski, dosłownie „trafił ją piorun”: –Pytałam ciągle, dlaczego kobiety noszą tu na ubraniach i torebkach błyskawice? –wspomina artystka.– Dowiedziałam się, czym są czarne marsze i byłam pod wrażeniem tego, jak pod tym symbolem Polki jednoczyły się na rzecz praw kobiet. Pomyślałam więc, czy nie byłoby fajnie stworzyć swego rodzaju „kaplicy”, złożonej z dzieł nawiązujących do twórczościżyjących tu i teraz poetek, opisujących tę dzisiejszą rzeczywistość. Do dziś żałuję, że nie odważyłam się napisać do z Szymborskiej za jej życia, wyobrażałam sobie naszą fikcyjną rozmowę. Tym razem rozmowy były możliwe i pozwoliły mi na dalsze zgłębianie współczesnej polskiej poezji. Przewodnikiem Alexandry po tym świecie i autorem wyboru poetek został Marcin Orliński – poeta, krytyk literacki i redaktor. –Był listopad 2021 roku –wspomina Orliński. –Traf chciał, że akurat postanowiłem zajrzeć do spamu. Okazało się, że dostałem wiadomość od nieznanej mi wtedy Ireny Kain, która przedstawiła się jako kuratorka i współorganizatorka wystawy Alexandry Grant „Everything Belongs to the Cosmos”. Szukały w internecie poetyckich cytatów dotyczących kosmosu i natknęły się na moje nazwisko, bo w swojej twórczości nawiązywałem do tematyki kosmosu. Spotkaliśmy się we trójkę w Warszawie, Alexandra opowiedziała mi na żywo o tym projekcie, który jeszcze nie miał ostatecznego kształtu. I tak zostałem menedżerem literackim tego przedsięwzięcia! Co mnie przekonało?Możliwość podjęcia współpracy z tą artystką. Okazja, by wziąć udział w międzynarodowym projekcie. No i poezja. Orliński stworzył listę polskich poetek, z których wybranych zostało pięć. Zaproponował im tematy, które zawierały kosmiczne wątki i spośród których poetki wybrały te najbliższe sobie, by stworzyć o nich wiersze: materia (Julia Fiedorczuk), orbita (Anna Adamowicz), ruch (Krystyna Dąbrowska), ciemność (Bianka Rolando), grawitacja (Urszula Zajączkowska). Alexandra poprosiła jeszcze o dołączenie – za zgodą autorki – fragmentu książki Olgi Tokarczuk „Prowadź swój pług przez kości umarłych”, dotyczącego astrologii i planet. Dla artystki Kosmos to wizja wspólnej „ojczyzny” nas wszystkich – mówiących różnymi językami ludzi i pozaludzkich bytów, materii organicznej i nieorganicznej. –Chciałam tą wizją dać nadzieję, że chociaż nie wszystko rozumiemy z tego, co dzieje się wokół nas, to ostatecznie będzie dobrze, bo wszyscy należymy do czegoś większego –mówi mi artystka. Na bazie poetyckich tekstów powstały gigantyczne obrazy na specjalnym wielkoformatowym papierze: 3,9 metra wysokości i 3 metry szerokości. Sześć dzieł zawieszonych na ścianach pomieszczenia tworzy przestrzeń dla kobiecych głosów. Siódmy, zatytułowany tak jak wystawa – „Everything Belongs to the Cosmos” – zwiedzający mają pod stopami niczym dywan. –Tytuł pojawił się na początku, jeszcze przed wierszami –opowiada artystka. –Kiedy testowałam metodę pracy ze zwojami papieru, rozmiarem dzieł, ozdobnym, odręcznym charakterem pisma. Wszystkie prace tworzą swego rodzaju świecką kaplicę – bezpieczną przystań, miejsce refleksji i nadziei w chaotycznym świecie. Takie artystyczne „kaplice do kontemplacji” mają swoje miejsce w historii sztuki, by przywołać choćby wypełnioną nenufarami „Sykstynę impresjonizmu” Claude’a Moneta czy podobne projekty Henriego Matisse’a,Marka Rothko, Ilise Greenstein. –Wielkie formaty przytłaczająoglądającego, zatem skala przywraca wiersz ciału, a o to mi właśnie chodziło –mówi Grant. –Znajdziesz tu pismo odręczne, sitodruk, rozmaite warstwy i aspekty. Zaciera się granica pomiędzy obrazem, rysunkiem a szczególną publikacją tekstu. Czytamy książki, ale „czytamy” też sztukę, interpretując ją. Proszę więc widza, aby wszedł w przestrzeń percepcji w swoim mózgu, gdzie kolor i kształt wpływają na to, jak czytamy słowo i jakie emocje się w nas uruchamiają. W procesie przygotowań artystka rozmawiała z poetkami na zoomie, wymieniały maile, a Bianka Rolando odwiedziła Alexandrę podczas swojej podróży do Nowego Jorku. Na żywo w większej grupie spotkały się jednak dopiero na otwarciu wystawy w Berlinie. Zapytałam Julię Fiedorczuk, uczestniczkę projektu, jak to jest stać się częścią procesu twórczego innej artystki? –Dla mnie to jest zawsze ciekawe, że ktoś czyta mój tekst, odbiera go po swojemu i wpisuje w swoje sensy –odpowiada poetka. –Taka interpretacja wizualna to dla mnie wielka przygoda. Oraz wdzięczność, że ktoś tak uważnie pracował z moim tekstem, żeby go na swoje medium i twórczość własną przetłumaczyć. Co poczuła, kiedy zobaczyła obraz? -Jest ogromny- śmieje się Julia. -I rzeczywiście zrobiło to na mnie ogromne wrażenie. I te kolory! Jej wiersz powstawał w pierwszych tygodniach rosyjskiej inwazji na Ukrainę. – Napisałam o materii, myśląc o nietrwałości ciała, której wtedy doświadczaliśmy. To się wiąże z moją obsesją twórczą, czyli myślą o granicy między mineralnym kosmosem głębokiego trwania i tym, że z mineralnego trwania wychodzi nasze organiczne życie. Ono jest kruche, miękkie, rozpada się,ale też daje nam możliwość empatii, dotyku, wszystkiego, co się w tej krótkiej chwili życia dzieje. Fiedorczuk pisze w wierszu: „serce jest pompą, pcha krew/ w ciało z prochu pożyczonego od/ gwiazd ciepłego od spracowanych komórek i/ kółek tlenu wędrujących tysiącami kilometrów/ rzek (podskórnych i/ głębinowych, niebieskich, różowawych)”... Alexandra miesiącami żyła w bliskości z wierszami polskich poetek. –Uwielbiam je –mówi. –Podoba mi sięto,że każdy z nich jest zupełnie inny. Kiedy Anna Adamkiewicz pisze wiersz „Orbita” („wszystko na miejscu: słonecznik w kieszeni, maska na twarzy. planety w porządku jak kulki w łożysku...”) i dzieli wersy tak, że środkowy pojedynczy wers staje się granicą pomiędzy podwójnymi liniami tekstu na początku i na końcu wiersza, to ten lustrzany rytm natychmiast przenika do mojego obrazu. Każda z nich pisze inaczej i w rezultacie moje malowanie jest za każdym razem odmienne. Łączą je pomysł pisma ręcznego i technologiczne ramy, ale pojawiają się inne kolory, inne uczucia. Listopadowy wernisaż w galeriicarlier | gebauerobfitował więc we wzruszenia. –Otwarcie wystawy i pierwszy kontakt z obrazami, a dzień później spotkanie z publicznością, które trwało 1,5 godziny– wspomina Marcin Orliński, który był tam obecny. –Rozmawialiśmy o projekcie, o wierszach, a poetki i tłumaczka czytały teksty po polsku i po angielsku. Niezapomniany weekend! Grant mówi, że wszystko, co zdarza się wokół jej „polskich” prac, odczytuje jako dar Szymborskiej, a pokaz w Warszawie był dla niej jak wiadomość w butelce od poetki, którą odebrała po 20 latach. A brzmiała ona: znajdź właściwą publiczność. Aktualna berlińska prezentacja budzi w artystce nowe pragnienia i plany. –Jestem szczęśliwa, że​​mam kontakt z tą grupą niesamowitych kobiet –mówi Alexandra Grant. –To zaszczyt, że​​mi zaufały. Żyjemy w takim momencie medialnym, w którym podkreśla się brak zaufania wobec tych, którzy się od nas różnią, należą do innej kultury, religii, języka. Tymczasem ja mogę poprzez sztukę przekraczać granice, łączyć ludzi, nawet jeśli nadal znam tylko trzy słowa po polsku (śmiech). Dla mnie ta wystawa to nie koniec, ale początek czegoś nowego – bardzo chciałabym, żeby pojechała do Polski, do Warszawy. A sama chcę pojechać teraz do Nowej Rudy. Jest o wiele więcej do odkrycia i zamierzam to robić.  Alexandra Grant „Everything Belongs to the Cosmos”,Galeriacarlier | gebauer Berlin. Wystawa potrwa do 11 stycznia 2025 „Alexandra Grant. Słowo. Obraz. Przestrzeń”, Muzeum Literatury w Warszawie. Wystawa potrwa do 12 stycznia 2025"
https://www.vogue.pl/a/co-zamiast-marynarki-damskiej-do-pracy-modne-swetry-i-kurtki-na-zime-2024-2025,Co nosić zamiast marynarki damskiej do pracy? Oto modne alternatywy na zimę 2024-2025,"O tym,jak nosić damską marynarkę, napisano już chyba wszystko. Są poradniki, przewodniki i raporty ze street style’u. A co jeśli w najdzie nas ochota, by odejść od schematu? Czy istnieją godni następcy kultowej marynarki? Odpowiedzi szukamy w szafach gwiazd oraz w modzie ulicznej. Utrudniamy sobie nieco zadanie, koncentrując się wyłącznie na chłodnym sezonie jesień-zima 2024-2025. Losy marynarki i jeansowej kurtkijuż raz się splotły, w XIX w., gdy obydwa te elementy funkcjonowały jako podstawa garderoby robotników. Pierwszy przeznaczony był dla pracujących pod gołym niebem, drugi dla zatrudnionych w kopalniach złota. Na fali nostalgii w sezonie jesienno-zimowym proponujemy więc nosić je w duecie (jeden na drugi) lub wymiennie. W pracy denimowa kurtka połączona z jeansami z powodzeniem przecież zastąpi garnitur, zestawiona z sukienką zerwie z klasyką, ale najpiękniej będzie wyglądać z rozkloszowaną spódnicą maxi. Raz połączycie ten komplet z balerinami, raz kozakami, z płaszczem i ze sztucznym futerkiem, bo ta elegancka baza to stylizacyjna żyła złota. Następna z propozycji –kardigan – dorównuje klasycznej marynarce, bo tak jak ona występuje w niezliczonych wariacjach i wersjach. Są modele oversize’owe, pod którymi można zmieścić zapięte na ostatni guzik koszule. Są gładkie i we wzory, stonowane i w feeriach barw. A o tyle kardigan marynarkę przewyższa, że w całości wykonuje się go ze zbawiennych zimą kaszmiru i wełny. Choć uchodzi za atrybut buntowników (nosili ją Marlon Brando w filmie „Dziki” i James Dean w „Buntowniku bez powodu”, a jej nazwa pochodzi od grupy muzycznej Ramones – pionierów punk rocka), poddana kilku sezonowym szlifom, zagości i w szafach pracowników miesiąca. Wystarczy bowiem, że zamiast z jeansamipołączycie ramoneskę z materiałowymi lub satynowymi spodniami.A zamiast na model w kruczej czerni postawcie na ten zanurzony w karmelowym brązie. Gęsto naszyte suwaki mogą też niczym w latach 60. XX w. ustąpić miejsca masywnym guzikom obciągniętym tkaniną. Nie potrzeba naukowca, by wytypować najbliższego pod kątem modowego DNA genetycznego bliźniakamarynarki. Wynik jest oczywisty – to żakiet. Obydwa projekty mają budowę zaczerpniętą z męskiej szafy (proste rękawy i równie minimalistyczny korpus), obydwa przypisuje się formalnej garderobie i obydwa szyje się głównie z gładkiej wełny. Choć w sezonie jesień-zima skłaniamy się ku chanelowskiej klasyce i żakietowi z tweedu. Ten, za sprawą niejednorodnej faktury, przełamie korporacyjny total look lub, z pomocą srebrnej nici, przemyci szczyptę błysku. Ożywi komplet z garniturowymi spodniami i doda wytworności temu z denimowymi. A na dodatek, jak mawiał Karl Lagerfeld, nigdy nie wyjdzie z mody. Czy to nie najlepsza inwestycja roku? Tu znów warto pochylić się nad mnogością możliwości. Może skusicie się na biały golf, który w ciekawy sposób zastąpi koszulę, a może na imitujący jąpulower z kołnierzykiem? Oversize’owy, który sprowadzi do parteru nieco zbyt, jak na biurowe standardy, zabawową sukienkę lub dopasowany, który przedłuży termin przydatności ulubionej garniturowej kamizelki. Zimą sweter staje się najlepszym przyjacielem każdej stylizacji. Zobacz także:"
https://www.vogue.pl/a/zmysly-tematem-przewodnim-numeru-vogue-polska-na-grudzien-2024-roku,"5 rzeczy, które warto wiedzieć o grudniowym wydaniu „Vogue Polska”","„W grudniowym numerze analizujemy relację mody ze zmysłami”, pisze we wstępniaku najnowszego wydania redaktorka naczelna Ina Lekiewicz Levy. Numer trafi do sprzedaży z dwoma okładkami do wyboru, a my zdradzamy, co ciekawego znajdziemy w środku. Grudniowe wydanie „Vogue Polska” trafia do sprzedaży z dwoma okładkami do wyboru. Autorką zdjęć jest Ina Lekiewicz Levy. „Tkaniny z nowych kolekcji strukturą przypominają światłoczułą kliszę fotograficzną. Mają jej odcień i przepuszczalność. Na tiulowych klatkach sensacyjnych sukienek Magdy Butrym, Gucci i Saint Laurent lekko rysują się subtelności ciała”, pisze Kamila Wagner we wstępie do sesji „Mignięcie przesłony” stylizowanej przez Kasię Mioduską. „Sekret jego długowieczności i dobrego samopoczucia? Subordynacja, trochę ćwiczeń, nie jeść smażonego i osobiście wybierać zdjęcia do publikacji w mediach, by korzystnie na nich wyglądać”, pisze o Giorgio Armanim, „królu włoskiej mody”, Michał Zaczyński. W czym jeszcze tkwi tajemnica mistrza, który z projektowania kolekcji potrafi uczynić doświadczenie sensualne, dowiemy się z tekstu „Arbiter elegantiarum”. „Uwielbia wszystko, co wieczne i efemeryczne. Na tych dwóch przeciwieństwach balansuje w życiu i w pracy”, pisze w tekście „Pragnienie ogrodu” Kamila Wagner. Bohaterka materiału, Anna Grunwald, była dyrektorka artystyczną Magdy Butrym, opowiada, jak miksując zmysłowość ze słowiańską ludowością, stworzyła komunikację wizualną docenioną na całym świecie. „Moją rolą jest stworzenie wokół marki jakiegoś kontekstu, obudowanie jej historią”, wyjaśnia Anna Grunwald. Może być piękny, kojący lub nie do zniesienia. Ma moc oswajania przestrzeni i przywoływania wspomnień. Zapachy rzadko bywają neutralne. O tych ulubionych w „ Aurze zapachu” Marcie Waglewskiej opowiada pięć kobiet. –Dbam o to, by dzieci wyrosły wśród takich woni, które budują nasz dom, naszą historię i rozwijają naszą pamięć zapachową– mówi Lara Gessler. –Rodzice zawsze powtarzali mi, że można nie mieć pieniędzy, żeby lepiej się ubrać, ale niezależnie od wszystkiego trzeba zawsze pięknie pachnieć –wspomina Mary Komasa. –Późno sięgnęłam po perfumy, bo dopiero pod koniec studiów, za to od razu po Chanel no. 5.Wcześniej nie było mnie na nie stać, ale nie wyobrażałam sobie, że mogę pachnieć byle czym– podkreśla Anda Rottenberg. „Lubi melodie rzewne i zwiewne. Nie zna umiaru w estetycznych zawijasach, choć wygląda, jakby ledwie muskała struny – tak kształtuje się stereotypowy wizerunek harfistki”, ale Anna Pašić, z którą rozmawia Angelika Kucińska, zaprzecza temu wizerunkowi. „Lubię przypominać, że mechanizm harfy jest brudny od smaru”, mówi 33-latka, która po latach towarzyszenia innym twórcom nabrała odwagi, aby działać w pojedynkę. Z kolei Anna Konieczyńska rozmawia z norweską aktorką Renate Reinsve, która dzięki roli w filmie „Najgorszy człowiek na świecie” stała się głosem pokolenia milenialek niestrudzenie poszukujących prawdziwej miłości. Wydanie „Vogue Polska” na grudzień 2024 roku trafi do sprzedaży 21 listopada.Zamów numer już dziś z jedną z dwóch okładek do wyboru na vogue.pl."
https://www.vogue.pl/a/topestetic-pl-oferuje-kosmetyki-z-mocniejszymi-skladnikami-aktywnymi-idealne-na-chlodne-dni,"Chłodne miesiące to czas, by zadbać o cerę, stosując mocniejsze składniki aktywne","Chłodniejszy sezon to najlepszy moment w roku, by zadbać o cerę, stosując mocniejsze składniki aktywne. Mniejsza ekspozycja na słońce sprzyja także profesjonalnym zabiegom, dla których odpowiednia pielęgnacja będzie najlepszym przygotowaniem, a także wsparciem po ich przeprowadzeniu. Czym zwalczać przebarwienia? Jak przywrócić skórze blask i pozbyć się drobnych linii oraz nierównomiernej tekstury? Po intensywnym i długim lecie skóra wymaga regeneracji i stymulacji. Często bywa szara, odwodniona, wiotka lub pokryta siatką drobnych linii. O tej porze roku uwidaczniają się również nowe lub pogłębione plamy pigmentacyjne, nierównomierny koloryt czy zmiany trądzikowe. Dlatego jesień czy zima to najlepszy moment, by do codziennej rutyny pielęgnacyjnej wprowadzić mocniejsze substancje aktywne. Wśród nich prym wiodą: retinol oraz retinoidy o genialnym działaniu przeciwzmarszczkowym i przeciwtrądzikowym, kwasy wyrównujące koloryt i wygładzające teksturę, a także królowa wszystkich antyoksydantów –witamina C, która przywraca skórze blask i ujędrnia. Działanie tych trzech grup substancji aktywnych odpowiednio wprowadzonych do codziennej pielęgnacji zostało potwierdzone badaniami. W których kosmetykach można je znaleźć i jak stosować? Poznajcie top 10 produktów idealnych na chłodne miesiące i polecanych przez specjalistów z Topestetic.pl. Peany na temat działania retinolu i jego pochodnych nie są ani trochę na wyrost. To najlepiej przebadana substancja w świecie dermatologii i kosmetologii o potwierdzonym pozytywnym wpływie na przebudowę skóry. Retinoidy wygładzają zmarszczki, zmniejszają zmiany trądzikowe, zagęszczają skórę, ujędrniają. Ale ich wprowadzenie wymaga stopniowego przyzwyczajania skóry. Najpierw retinoidy aplikuje się 1-2 razy w tygodniu. I jeśli dobrze je tolerujemy, można zwiększyć częstotliwość stosowania. Zazwyczaj poleca się nakładanie retinolu na noc. Retinoidy przenikają do głębszych warstw skóry, gdzie są przekształcane w kwas retinowy, który wiąże się z receptorami w komórkach i wpływa na ich proces różnicowania. Stymuluje także przebudowę oraz produkcję kolagenu, elastyny i kwasu hialuronowego w skórze. Retinol mobilizuje ją do złuszczania, odświeża koloryt, rozjaśnia przebarwienia, czego efektem jest promienny odcień cery. Image Skincare Total Overnight Retinol Masque – Nocną maskę z retinolem – pokocha skóra z przebarwieniami, stanami zapalnymi i o nierównomiernym kolorycie. To kosmetyk stworzony z myślą o wszystkich typach cery, nawet tej wrażliwej. Rozświetla i odmładza skórę oraz rozjaśnia plamy pigmentacyjne. W jej składzie znajdują się glikozaminoglikany z mikrosferami kolagenowymi, które poprawiają stopień nawilżenia i regenerują. Potrójny system KemSpheres wspomaga wnikanie substancji czynnych do głębszych warstw i zapobiega odparowywaniu wody. Natomiast promotory przenikania VitaSpheres przyczyniają się do lepszej penetracji retinolu, dzięki czemu maska działa bardziej efektywnie. Nakładamy ją na całą noc 2-3 razy w tygodniu (przy cerze trądzikowej 1-2 razy). Kosmetyk ujędrnia, ujednolica koloryt oraz niweluje stany zapalne i przebarwienia. Dermaquest RiQ Retinol 0,2% to serum z kompleksem retinolu, retinalu, retinoinianu retinylu i linoleinianu retinylu 0,2%. Kosmetyk przeznaczony jest do pielęgnacji skóry z problemem hiperpigmentacji lub trądziku, niezależnie od jej typu. I zawiera aż cztery formy retinoidów – przy niskim potencjale drażniącym. To efekt technologii hydroksysomów, dzięki którym składniki aktywne przenikają do głębszych warstw skóry. Tam wpływają na przyspieszenie gojenia trądziku, redukcję zmarszczek, rozjaśnienie przebarwień. Oprócz retinoidów w serum znajduje się też niacynamid (witamina B3), który likwiduje zaczerwienienia i zmniejsza pracę gruczołów łojowych, dzięki czemu wydzielają one mniej sebum. Natomiast kwas traneksamowy niweluje produkcję melaniny, czyli barwnika, który odkłada się w postaci przebarwień. Obok tak silnych składników aktywnych serum zawiera też zaawansowany technologicznie kwas hialuronowy Hylasome®EG10 o działaniu nawilżającym i regenerującym. Kosmetyk nakładamy na noc dwa razy w tygodniu. Dzięki regularnemu stosowaniu ujednolica koloryt cery i wygładza teksturę. Spłyca linie, rozjaśnia plamy pigmentacyjne oraz zmniejsza zaczerwienienia i stany zapalne. Pielęgnacja kwasami może być stosowana do wszystkich typów skóry. Ponieważ każdy kwas ma nieco inną intensywność, należy jednak uzależnić jego wybór od aktualnej kondycji cery. Kwasy AHA (alfahydroksykwasy) są polecane do skóry szarej, o nierównomiernym kolorycie i przebarwieniach. Złuszczają i rozjaśniają naskórek, przywracając blask. To także substancje aktywne spowalniające procesy starzenia poprzez pobudzenie produkcji kolagenu i elastyny. Niektóre kwasy – np. BHA (betahydroksykwas), czyli stosowany do produkcji kosmetyków kwas salicylowy – są polecane w leczeniu trądziku, redukcji wydzielania sebum przy cerze tłustej. Mają genialne właściwości w oczyszczaniu skóry. Musimy jednak pamiętać, że z kosmetykami zawierającymi kwasy jest podobnie jak z retinoidami – w przypadku wystąpienia podrażnień należy je odstawić na kilka dni. iS Clinical Brightening Serum to preparat na przebarwienia oraz dla skóry o nierównomiernym kolorycie. Kosmetyk zawiera kwasy salicylowy i mlekowy, a przy tym ma lekką, nieklejącą konsystencję i bardzo szybko się wchłania. Można go aplikować albo miejscowo na zmiany pigmentacyjne, albo aplikując na całą twarz. Składniki aktywne zmniejszają syntezę melaniny. Kosmetyk wykazuje działanie złuszczające i antybakteryjne. Działa więc wspomagająco przy cerze zanieczyszczonej i trądzikowej. Ten preparat nakładamy wieczorem – stopniowo przywraca skórze rozjaśniony, promienny koloryt i równomierną teksturę. Purles 120 Restoring Night Peel Eksfoliujący krem wzmacniający polecany jest do cery z trądzikiem różowatym, naczyniowej i suchej. W jego składzie znajdują się: kwasy azelainowy i fitowy oraz niacynamid. Krem ma tak skomponowaną formułę, że można go stosować codziennie, m.in. przygotowując skórę do zabiegów złuszczających w gabinecie lub jako kontynuacja tej pielęgnacji w domu. Kwas azelainowy jest genialnym składnikiem o właściwościach antybakteryjnych i przeciwzapalnych rozjaśniającym plamy, a kwas fitowy to antyoksydant, który dodatkowo obkurcza naczynia krwionośne. Natomiast niacynamid poprawia stopień nawilżenia, regenerację i zwiększa elastyczność. Krem zmiękcza skórę i ujednolica koloryt. Paulas Choice Skin Perfecting 2% BHA Liquid – Płyn złuszczający z 2% kwasem salicylowym – jest preparatem do cery mieszanej i tłustej. Odblokowuje pory, a dzięki zawartości kwasu salicylowego BHA zmniejsza ilość zaskórników, przebarwień i zaczerwienień. Zawarty w nim bogaty w antyoksydanty wyciąg z zielonej herbaty także łagodzi zaczerwienienia i zapobiega starzeniu się skóry. Płyn szybko się wchłania, pozostawiając optymalne nawilżenie. Warto obserwować reakcje skóry i dostosować częstotliwość aplikacji do jej aktualnej kondycji. Zawsze po przetarciu nim skóry należy zastosować kosmetyk nawilżający lub z SPF. Beaute Pacifique AHA, Creme Lactique – Przeciwzmarszczkowy krem z kwasem mlekowym – poleca się skórze z widocznymi oznakami starzenia, nadmierną suchością lub pozbawionej blasku. Kosmetyk zawiera kwas mlekowy, który jednocześnie złuszcza martwe komórki naskórka i przywraca skórze nawilżenie, działając jak humektant. A przy tym jest substancją przeciwzmarszczkową. Kosmetyk zawiera również olej z awokado – źródło kwasu linolowego poprawiającego barierę hydrolipidową. Dodatek gliceryny działa jak zastrzyk nawilżenia. Krem stopniowo wygładza zmarszczki, zmiękcza i nadaje cerze promienny blask. Królowa antyoksydacji o szerokim zastosowaniu pielęgnacyjnym w zabiegach dermatologicznych i kosmetycznych znajduje się także w wielu dobrych produktach do samodzielnego stosowania w domu. To substancja, która poprawia syntezę kolagenu, przywracając skórze sprężystość i elastyczność oraz wygładzając zmarszczki. Witamina C wzmacnia naczynia krwionośne, rozjaśnia koloryt i zapobiega procesom starzenia. Aktywuje też działanie ceramidów, co poprawia regenerację naskórka. Efekty jej stosowania widać szybko – tuż po aplikacji rozświetla i niweluje matowy koloryt. Z czasem przynosi globalne odmłodzenie oraz odnowę cery. Stanowi też inwestycję w jej dłuższą młodość i zapobiega działaniu wolnych rodników. A przy tym witamina C to gracz zespołowy – dobrze sprawdza się także w towarzystwie innych składników aktywnych, m.in. opisywanych powyżej wybranych kwasów lub retinoidów. Sesderma C-VIT Moisturizing Facial Cream – Krem nawilżający do cery ziemistej, matowej, pozbawionej blasku. Zawiera 3-O-etylowy kwas askorbinowy, który ujednolica koloryt, chroni skórę przed wolnymi rodnikami i procesami starzenia. Dodatkowo w kremie znajduje się tarcza przeciwutleniająca, czyli Antiox Booster System. Kosmetyk rozjaśnia, nawilża i stopniowo stymuluje fibroblasty do produkcji kolagenu i elastyny, co przekłada się na ujędrnienie skóry. Krem stopniowo rozjaśnia przebarwienia, wyrównuje koloryt i przywraca twarzy elastyczność. Mimo silnego działania substancji aktywnych nie podrażnia, ponieważ składniki czynne są opakowane w nanocząsteczki, które uwalniają się dopiero w głębszych warstwach skóry. Mesoestetic AOX Ferulic – Antyoksydacyjne serum z witaminą C – to specjalista od cery z przebarwieniami lub o poszarzałym kolorycie. W jego formule znajduje się genialny duet składników: kwas ferulowy i witamina C o działaniu antyoksydacyjnym i rozjaśniającym. Jak na produkt z witaminą C przystało, stymuluje także syntezę kolagenu, poprawiając sprężystość skóry. Staje się ona promiennie rozświetlona, dobrze nawilżona i elastyczna. Jan Marini C-ESTA Face – Serum do twarzy z witaminą C i DMAE – silny koktajl przeciwutleniaczy, który błyskawicznie poprawia wygląd cery. Palmitynian askorbylu to bardzo stabilna forma witaminy C, która doskonale penetruje głębsze warstwy skóry. Rozjaśnia przebarwienia, rozświetla koloryt, a dzięki zawartości DMAE przywraca jędrność i poprawia kontur twarzy. Dodatek witaminy E i kwasu hialuronowego nawilża i odżywia. Serum ma lekką, nieobciążającą konsystencję. To kosmetyk, dzięki któremu skóra nabiera blasku. Dermomedica Sylimarin Reti C Glow Cream – Luksusowy krem z witaminą C, sylimaryną, retinolem i kompleksem antyoksydacyjnym – został stworzony specjalnie dla skóry z przebarwieniami, zmianami trądzikowymi lub oznakami starzenia. To genialny koktajl składników aktywnych o potwierdzonym działaniu. Sylimaryna działa przeciwutleniająco i hamuje skutki promieniowania UV. Kapsułkowany retinol jest skuteczny i nie podrażnia, a witamina C oraz kwas salicylowy przywracają skórze blask. To także składniki wygładzające zmarszczki. Natomiast kwas ferulowy, glutation i witamina E sprawiają, że cera odzyskuje witalność. Kosmetyk ujędrnia i zagęszcza skórę, a także rozświetla i wyrównuje koloryt. Wszystkie opisywane w artykule kosmetyki dostępne są na Topestetic.pl. Sklep wyróżnia się tym, że każdy klient może tu skorzystać z bezpłatnej porady kosmetologa, który podpowie, jaki kosmetyk wybrać oraz jak dopasować pielęgnację do typu i aktualnej kondycji naszej skóry. W Topestetic.pl dostępne są produkty światowych marek specjalnie wyselekcjonowane pod kątem skuteczności działania i innowacji. Dostawa zakupów jest darmowa, podobnie jak ich ewentualny zwrot. Do każdego zamówienia dodawane są spersonalizowane próbki kosmetyków oraz akcesoria i gadżety kosmetyczne."
https://www.vogue.pl/a/podcast-jak-ona-to-robi-s-5-odcinek-specjalny-z-aktorka-i-aktywistka-magdalena-rozczka,"Podcast „Jak ona to robi”, s. 6, odcinek specjalny z aktorką i aktywistką Magdaleną Różczką","W odcinku specjalnymAnna Sańczukrozmawia z Magdaleną Różczką – aktorką, założycielką Fundacji „Ukochani”,wieloletnią przyjaciółką i ambasadorską polskiego sklepu internetowego Topestetic. W najnowszej kampanii marki, w której bierze udział Magdalena, pada znaczące pytanie: „Co powiedziałabyś sobie sprzed lat?”, wracamy więc z bohaterką programu do jej rodzinnej Nowej Soli, w której po raz pierwszy zetknęła się z aktorstwem w amatorskim teatrze. Jak mówiMagdalena Różczka, tylko jej mama wierzyła wówczas, że to może być jej zawodowa droga. Dziś wie, że nie warto zagłuszać swojego wewnętrznego głosu, bo to on daje życiową odwagę. Przyglądamy się temu, co Magdalenę ukształtowało jako człowieka i aktorkę oraz dlaczego przełomem była głośna rola queerowej policjantki Anny Jass wserialu „Rojst”, nakręconym przez jej męża, Jana Holoubka. Zapowiadamy też nadchodzące kreacje aktorki w seriach: „Heweliusz” Jana Holoubka oraz „Matki pingwinów” Klary Kochańskiej-Bajon. Ważnym tematem jest rodzicielstwo – aktorka jest mamą trzech córek – mówimy m.in. o tym, jaką wizję kobiecości przekazuje córkom. Aktorka opowiada też, jak ważne miejsce w jej życiu zajmuje działalność społeczna i dlaczego założyła fundację zajmującą się popularyzowaniem rodzicielstwa zastępczego. Jako niezwykle zajęta, w codziennym pędzie docenia też chwile tylko dla siebie, kiedy np. może zadbać o skórę twarzy i ciała, które jest narzędziem pracy aktorki, a w tym wspiera ją od lat Topestetic. Jak mówi, nie ucieka przed dojrzałością, ceni naturalność, chce czuć się jak najlepiej na każdym etapie życia, ale pozostać sobą. Podcastu „Jak ona to robi”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/stylowe-akcesoria-biurowe-ktore-uczynia-prace-w-domu-efektywniejsza,"10 przedmiotów, dzięki którym praca w domu będzie przyjemna i inspirująca","Domowe biuro stało się dla wielu osób integralną częścią codziennego życia. Jego wystrój i funkcjonalność mają bezpośredni wpływ na komfort i efektywność pracy, a piękne akcesoria do biura domowego to nie tylko praktyczne narzędzia, lecz także elementy, które wprowadzają do przestrzeni osobisty styl i indywidualny charakter. Od designerskich lamp przez piękne zegary ścienne po estetyczne organizery na biurko i wyjątkowy zapach – każdy detal może nadać pracy w domu nowy wymiar. Wybór tych akcesoriów to kwestia wygody, ale także dbałości o harmonijną przestrzeń, w której produktywność idzie w parze z estetyką. Przedstawiamy 10 produktów, dzięki którym praca w domu będzie przyjemna i inspirująca. Converge Bookends to podpórki do książek zaprojektowane przez Colina Kinga dla Audo Copenhagen. Amerykański tancerz, stylista i projektant wzornictwa nadał im abstrakcyjną formę. Wykonano je z czarnego porowatego kamienia lawowego o szorstkiej fakturze. Podpórki można ustawić tradycyjnie po obu stronach książek lub połączyć ze sobą, tworząc intrygującą całość, ponieważ zostały pomyślane przez projektanta jako „funkcjonalna rzeźba, mająca wyraźną formę, gdy są połączone, oraz równie fascynujący charakter, gdy stoją osobno. To powtarzający się motyw równowagi i połączenia”. Oakywood to firma z Podhala, która łączy tradycyjne rzemiosło z nowoczesnym designem. Powstała z fascynacji nowymi technologiami oraz z pasji do drewna, którą założyciel, Mateusz, wyniósł z rodzinnych tradycji stolarskich. Choć Oakywood działa na skalę globalną, serce marki bije w miejscowości Ciche, gdzie w lokalnym warsztacie powstają wszystkie produkty, tworzone z dbałością o każdy detal. Jednym z wyjątkowych produktów Oakywood jest zestaw drewnianych tacek wykonanych z orzechowego drewna o ciemnej, czekoladowej barwie i wyraźnym usłojeniu. Trzy tacki o różnych rozmiarach doskonale nadają się do organizacji biurka, umożliwiając uporządkowanie drobiazgów, takich jak notatki, telefon czy kable. To funkcjonalne i eleganckie rozwiązanie, które wprowadza porządek i styl do każdej przestrzeni. W latach 1949-1960 wybitny amerykański projektant George Nelson stworzył kolekcję zegarów ściennych Wall Clocks, które stały się ikonami designu lat 50. Projektant doszedł do wniosku, że ludzie odczytują czas, obserwując pozycję wskazówek, co sprawia, że cyfry są zbędne. W erze popularności zegarków na rękę postrzegał zegary ścienne głównie jako elementy dekoracyjne. Piękna rzeźbiarska forma zegara Fan Clock, wykonanego z drewna wiśniowego i zaprojektowanego przez Nelsona dla firmy Vitra, jest doskonałym przykładem codziennego przedmiotu, który oddaje radość życia lat 50. Jego wyjątkowy design oraz ciepły, naturalny materiał znakomicie łączą estetykę z funkcjonalnością, odmierzając czas efektywnej pracy. Carry Away to nowoczesne podejście do tradycyjnego biurowego akcesorium. Prosty i funkcjonalny przycisk do papieru dba o to, by twoje dokumenty pozostały na swoim miejscu. Inspirowany tradycyjnymi obciążnikami posiada charakterystyczny uchwyt ułatwiający użytkowanie, dzięki któremu zyskuje wyjątkowy wygląd. Zakrzywiona podstawa zapewnia stabilność, więc przycisk doskonale sprawdzi się nawet przy stosie dokumentów o różnych rozmiarach. Biurko La Ligna, zaprojektowane przez belgijskich projektantów Armand & Francine dla brukselskiej galerii Objects With Narratives, to połączenie elegancji i innowacji. Jego unikalny, obły kształt z centralnym pęknięciem wyróżnia płynna linia, symbolizująca harmonię w dualizmie. Delikatne, kobiece krzywizny nadają mu wyjątkowy charakter, sprzyjając kreatywnej pracy. Biurko opiera się na drewnianej podstawie pokrytej ręcznie nałożonym tynkiem mineralnym. Każda warstwa jest starannie polerowana, co nadaje meblowi wyrafinowany wygląd. Matowe nogi kontrastują z gładką powierzchnią blatu, podkreślając różnorodność tekstur i dbałość o detale. Zestaw szachowy Hermès Samarcande to wyrafinowany przykład ekskluzywnego designu, łączącego rzemieślniczą precyzję z wyjątkową estetyką. Wykonany z naturalnego drewna mahoniowego i kasji prezentuje ponadczasowy styl i dbałość o detale charakterystyczne dla domu modowego Hermès. Ręcznie rzeźbione pionki z ciężarkami ze stali nierdzewnej nadają całości elegancki charakter, a uchwyty szuflad z ręcznie szytej skóry podkreślają kunszt rzemieślniczy. Zestaw nie tylko służy do gry, lecz także jest dziełem sztuki, doskonałym dodatkiem do wnętrza i połączeniem tradycji z nowoczesnym wzornictwem. Krzesło S 64, zaprojektowane przez Marcela Breuera w 1928 roku, to klasyk nowoczesnego wzornictwa. Charakteryzuje się elegancką, chromowaną ramą oraz siedziskiem i oparciem z wysokiej jakości skóry – dzięki tym elementom łączy estetykę mebla z jego funkcjonalnością. Idealnie wpisuje się w różnorodne wnętrza, od nowoczesnych biur po eleganckie przestrzenie mieszkalne. Breuer, pionier mebli z rur stalowych, stworzył S 64 z myślą o wszechstronności i komforcie. Jego ponadczasowa forma i wygoda sprawiają, że krzesło cieszy się nieprzerwaną popularnością od niemalże stu lat. Buly 1803 to luksusowa marka kosmetyczna, która została założona w Paryżu przez Victoire de Taillac i Ramdane’a Touhamiego, nawiązująca do tradycji XIX-wiecznych aptek. Jej wyjątkowość polega na połączeniu klasycznych sekretów piękna z nowoczesnymi osiągnięciami oraz starannie wyselekcjonowanymi składnikami z całego świata. Produkty Buly, w tym mydła, perfumy, świece i akcesoria do pielęgnacji, wyróżniają się eleganckim designem, bogatymi zapachami i unikalnymi recepturami, które przywołują romantyczny klimat przeszłości. Ozdobione złotymi tłoczeniami, religijną ikonografią i wijącymi się wężami wyroby Buly 1803 są całkowitym przeciwieństwem chłodnych, minimalistycznych produktów, które obecnie zdominowały branżę kosmetyczną. Kolekcja naturalnych świec zapachowych Buly 1803, umieszczonych w pięknych marmurowych słojach przykrytych szklaną kopułą, jest pachnącym i eleganckim dodatkiem do domowego gabinetu. Edizioni to włoska marka, która od lat 70. XX wieku wyróżnia się w dziedzinie designu, projektując eleganckie i funkcjonalne meble oraz akcesoria do wnętrz. Firma kładzie duży nacisk na rzemiosło i jakość. Wykorzystuje naturalne materiały, aby tworzyć unikalne produkty, które harmonijnie wpisują się w różnorodne style aranżacji. Lampa ED049 to jeden z charakterystycznych produktów Edizioni. Jej minimalistyczna forma i subtelne detale sprawiają, że doskonale nadaje się do różnych przestrzeni — zarówno domowych, jak i biurowych. Wykonana ze szczotkowanego mosiądzu lub lakierowanej stali lampa ED049 emituje przyjemne światło, tworząc ciepłą atmosferę przy każdym biurku. Salvatori to włoska firma znana z innowacyjnego podejścia do kamienia naturalnego, łącząca tradycyjne rzemiosło z nowoczesnym designem. Założona w 1946 roku przez Guida Salvatoriego, zdobyła światowe uznanie dzięki luksusowym i funkcjonalnym produktom z marmuru, trawertynu i innych kamieni wysokiej jakości. Firma wyróżnia się unikalnymi technikami obróbki, które nadają kamieniowi lekkość i subtelność. Minimalistyczna i ponadczasowa kolekcja Fontane Bianche, zaprojektowana przez sycylijską architektkę Elisę Ossino, czerpie inspirację z prostych form geometrycznych. Obejmuje serię ekskluzywnych akcesoriów biurowych wykonanych z marmuru Carrara i metalu."
https://www.vogue.pl/a/digitalsyndication-najlepsze-koreanskie-kosmetyki-2024-roku-co-robia,27 najlepszych koreańskich kosmetyków 2024 roku,"Gdy myślimy o poszukiwaniu najbardziej skutecznych produktów pielęgnacyjnych, jako pierwsze często przychodzą na myśl kosmetyki koreańskie. Dlaczego? Według Charlotte Cho, współzałożycielki platformy sprzedażowej Soko Glam, właściwe dbanie o skórę jest głęboko osadzone w koreańskiej kulturze. Oto ulubione koreańskie produkty do pielęgnacji skóry według ekspertek w tej dziedzinie. Czym jest: To lekki krem z filtrem SPF 50+ zawierający 30-proc. ekstrakt z ryżu i fermentowanych zbóż. Za co go uwielbiamy: To bez wątpienia jeden z najbardziej uznanych kremów z filtrem na rynku. Relief Sun marki Beauty of Joseon ma w sobie wszystko, czego można chcieć od kosmetyku chroniącego przed działaniem promieni UV. SPF 50+ stanowi zabezpieczenie przed promieniami słonecznymi, z kolei zawarte w nim ekstrakty z ryżu i fermentowanych zbóż zawierają dużo witamin, minerałów oraz antyoksydantów, dzięki którym twoja skóra będzie tak zdrowa i nawilżona, jak nigdy wcześniej. Najlepszy dla: Dzięki swojej lekkiej jak chmurka formule oraz temu, że nie pozostawia na skórze widocznego białego osadu, ten krem nawilżający z filtrem sprawdza się przy każdym rodzaju skóry. Najważniejsze składniki: 30-proc. ekstrakt z ryżu, ekstrakty z fermentowanych zbóż, ekstrakt z owocu kokosa, ekstrakt z żeń-szenia, ekstrakt z listownicowców, ekstrakt z liści kamelii. Czym jest: To maska do ust o jedwabistej teksturze, wzbogacona o Berry Mix Complex o dużej zawartości przeciwutleniaczy, z witaminą C, olejem kokosowym, masłem shea i murumuru. Za co go uwielbiamy: Lip Sleeping Mask Laneige zyskała status kultowego kosmetyku. Z produkt must-have uważają go zarówno redaktorki „Vogue’a” (była dyrektor działubeautyCelia Ellenberg i zastępczyni redaktora działu mody Charlotte Diamond), jak i gwiazdy (Brooke Shields i Kate Moss to tylko niektóre z nich), a uwielbiana jest za właściwości odżywcze i wygładzające usta. Jeśli chcesz kupić go na zapas, warto rozważyć dodanie go do koszyka w czasie przecen. Najlepszy dla: Ta maska jest dla wszystkich osób, które chcą osiągnąć efekt bardziej miękkich, gładkich, nawilżonych ust. Choć została stworzona z myślą o pielęgnacji na noc, wiele użytkowniczek sięga po nią również w ciągu dnia. Osobiście często zestawiam ją ze swoją ulubioną konturówką do ust, co zapewnia ich optymalną pielęgnację w ciągu dnia. Najważniejsze składniki: Masło shea, masło murumuru, witamina C, olej kokosowy. Czym jest: To lekka esencja, której bazę stanowi w 96,3 proc. śluz ślimaka – głośny składnik koreańskich kosmetyków, który stał się popularny ze względu na swoje właściwości złuszczające i nawilżające. Za co go uwielbiamy:– Esencja jest bardzo pomocna w przywróceniu skórze nawilżenia– zauważa Yoon, mówiąc, że jest to integralny krok każdego schematu pielęgnacyjnego w stylu K-Beauty. Aplikowana po zastosowaniu kosmetyku oczyszczającego i toniku, działa rozjaśniająco na ciemne przebarwienia, poprawiając nawilżenie skóry, łagodząc stany zapalne oraz wygładza skórę, dzięki czemu pozostaje ona miękka i pozwala osiągnąć efekt mokrej skóry. Najlepszy dla: To kosmetyk, który nie tylko działa niesamowicie odżywczo, lecz także może pochwalić się konsystencją, która sama w sobie stanowi wyjątkowe doświadczenie zmysłowe. Ten popularny na TikToku wybór stał się również ulubionym kosmetykiem redaktorek „Vogue’a” ze względu na lekki blask, którego nadaje cerze normalnej, tłustej, oraz mieszanej. Najważniejsze składniki: 96,3-proc. filtrat śluzu ślimaka, kwas hialuronowy, alantoina. Czym jest: To delikatny, odżywczy krem do twarzy, stworzony, by poprawiać poziom nawilżenia skóry. Za co go uwielbiamy: AtoBarrier365 marki Aestura to jeden z najlepszych z dostępnych kremów nawilżających, przede wszystkim ze względu na swoją skuteczność niezależną od rodzaju skóry. Odżywcza mieszanka zawartych w nim odpowiednich dla skóry wrażliwej ceramidów, kwasów tłuszczowych, cholesterolu i alantoiny pozwala na odbudowanie bariery hydrolipidowej skóry oraz zapobieganie jej suchości przez cały dzień. Najlepszy dla: Skóry wrażliwej, odbudowy bariery hydrolipidowej skóry. Najważniejsze składniki: Ceramidy, kwasy tłuszczowe, cholesterol, skwalen, gliceryna, alantoina. Czym są: To zestaw płatków tonizujących wzbogaconych o kwasy PHA, które zmniejszają pory, zaskórniki i ograniczają produkcję sebum. Za co je uwielbiamy: Płatki zawierają 77 proc. ekstrakt z pstrolistki sercowatej uprawianej i zbieranej w Korei. Składnik ten wzmacnia ich działanie łagodzące i przeciwzapalne, które w zestawieniu z kwasami PHA o działaniu złuszczającym mogą ograniczyć nadmierną produkcję łoju, wygładzać powiększone pory oraz zapobiegać powstawaniu zaskórników, nie obciążając przy tym skóry. Najlepsze dla: Płatki są świetne dla wszystkich osób mających skórę podatną na powstawanie niedoskonałości oraz mierzących się z jej nierówną teksturą. Najważniejsze składniki: 77-proc. ekstrakt z pstrolistki sercowatej, ekstrakt z wiesiołka dwuletniego, ekstrakt z wąkrotki azjatyckiej. Czym jest: To lekkie serum, którego skład opiera się na mieszance ekstraktu z brzoskwini, niacynamidu, pochrzynu wschodnioazjatyckiego, madekasozydu, peptydów oraz kwasu hialuronowego. Dlaczego je uwielbiamy:– Stało się ono kultowe dzięki temu, jak widocznie nawilżającym, ujędrniającym, wygładzającym, rozjaśniającym i rozświetlającym kosmetykiem jest ten zabieg zawarty w jednej wygodnej butelce– mówi Alicia Yoon, założycielka Peach & Lily. Najlepsze dla: Serum jest odpowiednie dla skóry wrażliwej. Jest znane ze zwalczania ciemnych przebarwień oraz walki z utratą sprężystości skóry, ujednolicania jej odcienia i utrzymywania jędrności. Z naszego doświadczenia wynika, że szybko wchłania się w skórę, dobrze współgra z innymi produktami, a z czasem rozświetla cerę. Najważniejsze składniki: Kwas hialuronowy, madekasozyd, niacynamid, esktrakt z brzoskwini, peptydy, beta-glukan. Czym jest: To zestaw plastrów na niedoskonałości wzbogaconych o żel hydrokoloidowy o działaniu leczniczym. Za co je uwielbiamy: Niedoskonałości, z którymi nie możesz sobie poradzić? Wystarczy nałożyć na nie plaster Mighty Patch, po czym usunąć, gdy naklejka zrobi się biała. Działanie hydrokoloidu polega na miejscowym odessaniu zatykającego łoju, dzięki czemu w zaledwie sześć do ośmiu godzin wyprysk robi się mniejszy i bardziej płaski. Najlepsze dla: Każda osoba o skórze podatnej na powstawanie trądziku powinna mieć je w zanadrzu. Warto naklejać je, by niedoskonałości były mniej widoczne oraz by poowstrzymać się przed ich dotykaniem. Najważniejsze składniki: Hydrokoloid. Czym jest: To cieszący się uznaniem krem do twarzy, którego działanie oparte jest na wzmacniających właściwościach żeń-szenia. Za co go uwielbiamy: Gdy myślimy o koreańskim podejściu do kwestii ujędrniania twarzy, na prowadzenie wysuwa się ta propozycja od Sulwhasoo. Marka ta miesza skoncentrowany wyciąg z żeń-szenia (wykorzystuje przy tym saponinę, peptydy i kwiat żeń-szenia), tworząc jedwabisty w konsystencji krem o bogatym składzie, który natychmiast się wchłania. Stworzony, by z czasem skóra stawała się bardziej jędrna i maksymalnie nawilżona. Najlepszy dla: Skóry dojrzałej, ze zmarszczkami, również tymi drobnymi. Najważniejsze składniki: Skoncentrowana saponina z żeń-szenia marki Sulwhasoo, gliceryna, skwalan, ekstrakt z korzenia lukrecji, masło z pestek mango, olej słonecznikowy. Czym jest: To niezatykający porów olejek oczyszczający do zmywania zanieczyszczeń oraz oczyszczania zaskórników. Za co go uwielbiamy: To naprawdę dobry olejek oczyszczający, który potrafi dokładnie i delikatnie usunąć zanieczyszczenia – bezwysiłkowo. Zestawienie olejków i ekstraktów roślinnych tworzące odżywczy olejek usuwa ze skóry makijaż, oczyszcza zaskórniki oraz zanieczyszczenia, nie pozbawiając skóry jej naturalnych olejów. Poza tym nie zatyka porów, co sprawia, że jest idealnym rozwiązaniem dla skóry podatnej na trądzik. Najlepszy dla: Skóry ze skłonnością do trądziku, z zaskórnikami, do usuwania makijażu, podwójnego oczyszczania. Najważniejsze składniki: Ekstrakt z pstrolistki sercowatej, olej słonecznikowy, oliwa z oliwek, olej jojoba, olej z pestek winogron, ekstrakt z kurkumy, olej moringa. Czym jest: To hipoalergiczna pianka zawierająca mieszankę surfaktantów, stworzona przy użyciu ekstraktów roślinnych, kwasu hialuronowego, ceramidów oraz ekstraktu z gorzkich pomarańczy. Za co ją uwielbiamy: Ten niepowodujący podrażnień kosmetyk głęboko oczyszcza, równoważy pH skóry, nawilża oraz chroni skórę przed zewnętrznymi czynnikami drażniącymi. Najlepsza dla: Poszukujesz delikatnego, łagodnego kosmetyku oczyszczającego, który będzie zmywał zanieczyszczenia i sebum? Być może to właśnie ten od marki Zeroid okaże się dla ciebie odpowiedni. Pomimo konsystencji pianki nie wysusza skóry – co sprawia, że jest to dobre rozwiązanie zarówno dla skóry normalnej, jak i mieszanej czy wrażliwej. Najważniejsze składniki: Pozyskiwany naturalnie surfaktant, kwas hialuronowy, ekstrakt z gorzkiej pomarańczy. Czym jest: To lekki kosmetyk nawilżający, którego bazę w 93 proc. stanowią pozyskiwane naturalnie składniki, które nawadniają, odbudowują skórę i działają na nią łagodząco. Za co go uwielbiamy: Emulsja została opracowana z myślą o skórze wrażliwej, dzięki czemu nie podrażni jej, nawet w połączeniu z innymi składnikami aktywnymi, które wykorzystujesz w codziennej pielęgnacji. Najlepszy dla: Każdy, kto poszukuje lekkiego, żelowego, prawie mlecznego kremu, doceni emulsję marki Etude. Dobrze sprawdza się samodzielnie, ale najlepiej uzupełnić jej działanie innymi składnikami nawadniającymi – takimi jak serum z kwasem hialuronowym lub kosmetyk nawilżający o bogatym składzie. Te dodatkowe kroki są niesamowicie pomocne dla osób z suchą skórą. Tip: Daj emulsji czas, by się wchłonęła, a dopiero potem przejdź do kolejnego etapu pielęgnacji. Najważniejsze składniki: Skwalan, panthenol, gliceryna, ekstrakt z liści zielonej herbaty. Czym jest: To głęboko nawadniająca maska w płachcie z czynnikiem nawilżającym składającym się z kwasu hialuronowego i aminokwasów. Za co ją uwielbiamy: Potraktuj ją jako falę nawilżenia w saszetce. Pozostaw ją na twarzy przez 20 minut (po oczyszczeniu i zastosowaniu toniku), by poradzić sobie z suchością skóry i wydobyć z niej piękny blask. Najlepsza dla: Ta maska w płachcie szybko rozwiązuje problem suchej, matowej skóry. Po jej zdjęciu cera wydaje się miękka i nawilżona – pamiętaj, by wmasować w skórę również serum, które pozostanie w opakowaniu. Ze względu na zawartość odżywczych składników nawadniających jest odpowiednia również dla skóry wrażliwej. Najważniejsze składniki: Osiem rodzajów kwasu hialuronowego, siedem aminokwasów, ceramid NP, niacynamid, gliceryna i skwalan. Czym jest: To balsam o teksturze sorbetu nasycony witaminą E, oliwą z oliwek, ekstraktem z persymony oraz oliwą z rokitnika, która jest bogata w kwasy tłuszczowe i antyoksydanty. Za co go uwielbiamy:– Oczyszczanie skóry kosmetykiem na bazie oleju, a następnie drugim, na bazie wody, nazywane jest dwuetapowym oczyszczaniem. Jest to podstawa skutecznej, wieloetapowej pielęgnacji skóry– mówi Cho, która wybiera balsamy jako środki do usuwania makijażu i tłustych zanieczyszczeń – to jak jednoczesne oczyszczanie i odżywianie skóry. Najlepszy dla: Osoby posiadające cerę ze skłonnością do trądziku lub tłustą mogą zastosować po nim złuszczający produkt oczyszczający, z kolei te o skórze suchej mogą docenić delikatne uczucie odżywienia, jakie można osiągnąć poprzez zastosowanie balsamu oczyszczającego. Nie wspominając o tym, że ma cudowny cytrusowy aromat. Najważniejsze składniki: Olej z rokitnika, ekstrakt z persymony, oliwa z oliwek, olej z pestek winogron, witamina E, olej z pestek grejpfruta. Czym jest: To turbodoładowane serum zawierające 0,1 proc. czystego retinolu, kwas hialuronowy oraz panthenol, nacelowane na oznaki starzenia się skóry. Za co je uwielbiamy: To, co zachwyca nas w retinolu marki Iope w porównaniu z innymi propozycjami zawierającymi witaminę A, to delikatność, jaką się wykazuje, pomimo potężnej siły działania. Najlepsze dla: Jeśli twoim priorytetem jest wygładzenie drobnych zmarszczek z jednoczesnym poprawieniem sprężystości skóry, wypróbuj serum z retinolem marki Iope. Stworzone, by działać na zmarszczki, poprawiać jędrność i gęstość skóry. Konsekwentnie stosowane sprawi, że skóra będzie maksymalnie nawilżona – co nada jej młodzieńczego blasku. Jak w wypadku każdego zabiegu z retinolem, z serum należy zaczynać powoli – aplikując ilość odpowiadającą wielkością ziarenku grochu co drugi dzień, aż skóra zacznie je tolerować. Najważniejsze składniki: Retinol, alantoina, kwas hialuronowy, panthenol, masło shea, olej sojowy. Czym jest: To lepka esencja, której głównymi składnikami są produkty fermentacji czterech roślin – nasion soi, jęczmienia, granatu i koreańskiej gruszki. Za co ją uwielbiamy: Choć stosowanie jakiejkolwiek esencji działa na skórę korzystnie, jeszcze lepiej, gdy płyną z niej dodatkowe korzyści. Przykładem może być Bean Essence marki Mixsoon. Po aplikacji zauważysz, że skórę pokrywa przypominający delikatny welon film, który natychmiast ją nawilża. Później zdasz sobie jednak sprawę, że produkty fermentacji roślin pomagają dodatkowo wygładzić jej teksturę i wyrównać koloryt. Najlepsza dla: Suchej skóry o powiększonych porach, do złuszczania. Najważniejsze składniki: Sfermentowane nasiona soi, jęczmień, granat i koreańska gruszka. Czym jest: Asortyment marki Innisfree opiera się na składnikach pozyskiwanych na koreańskiej wyspie Jeju. Ta kremowa maska z glinki jest nasycona związkami pochodzenia wulkanicznego z wyspy oraz kwasem mlekowym. Za co ją uwielbiamy: Posiadanie w szafce z kosmetykami maski o działaniu złuszczającym i rozjaśniającym zawsze jest dobrym rozwiązaniem. Propozycja marki Innisfree udowadnia swoją skuteczność przy każdym zastosowaniu. Najlepsza dla: Osoby posiadające skórę tłustą, ze skłonnością do trądziku albo mające problemy z jej teksturą powinny stosować tę maskę glinkową co najmniej raz w tygodniu, by w czasie 20-minutowej aplikacji pozbyć się martwych komórek naskórka, nadmiarowej ilości łoju i zmniejszyć widoczność porów (nakładanie jej małą silikonową szpatułką przypomina zabieg w spa). Najważniejsze składniki: Związki pochodzenia wulkanicznego z wyspy Jeju (albo inaczej: drobno zmielona, stwardniała lawa wulkaniczna), kwas mlekowy. Czym jest: To maska na noc o konsystencji żelu, której najważniejszym składnikiem jest yuzu o wysokiej zawartości przeciwutleniaczy, a towarzyszą mu niacynamid i retinol. Za co ją uwielbiamy: Stworzona, by jak najlepiej wykorzystać czas snu, maska marki Saturday Skin ma działanie odmładzające w ciągu nocy. Ochrona przed szkodliwymi czynnikami zewnętrznymi, delikatna konsystencja i wyrównany koloryt cery to zaledwie kilka z obiecywanych przez markę korzyści. Najlepsza dla: Pomyśl o niej jako o sprawdzonej masce. Jedyne, co musisz zrobić, to nałożyć ją na ulubiony krem na noc, co nada twojej cerze dodatkowego blasku. Ponieważ została opracowana w taki sposób, by działała w tandemie z innymi stosowanymi na co dzień produktami, można bezpiecznie używać jej kilka razy w tygodniu. Najważniejsze składniki: Yuzu, niacynamid, retinol. Czym jest: To połączenie toniku i wody oczyszczającej, które przygotowuje skórę do kolejnych zabiegów pielęgnacyjnych. Za co je uwielbiamy: Jest woda i jest Beauty Water marki Son & Park. Ten cieszący się uznaniem koreański eliksir piękna znany ze swojej wielozadaniowości, dzięki której usuwa zabrudzenia, jednocześnie wygładzając skórę. Podziękować za to można mieszance owoców papai, róży damasceńskiej i oczarowi. Najlepsza do: Oczyszczania, tonowania, złuszczania oraz stosowania jako primer. Najważniejsze składniki: Kwiat lawendy, woda z kwiatów róży damasceńskiej, ekstrakt z pomarańczy, woda z owoców papai. Czym jest: To kosmetyk do mycia ciała na bazie olejków, zawierający 50 proc. gliceryny, olejki roślinne (różany, jojoba), ekstrakty z owoców (jabłka, wanilii płaskolistnej, kokosa, moreli) oraz skwalan, które pieniąc się, tworzą żel o mlecznej konsystencji. Za co go uwielbiamy: Ten żel do mycia ciała marki Naturium to kosmetyk cieszący się uznaniem ze względu na delikatne oddziaływanie na skórę, a jednocześnie niesamowite nawilżenie, które zapewnia. Poznałyśmy go dzięki entuzjastycznym recenzjom kosmetyczki i influencerki zajmującej się pielęgnacją skóry, Tiary Willis, i natychmiast zachwyciłyśmy się tym, jak miękką i odżywioną skórę pozostawia po każdym zastosowaniu. Najlepszy dla: Glow Getter to wyjątkowy, nawilżający kosmetyk do mycia ciała dla każdego rodzaju skóry – w momencie wmasowywania go w skórę zmienia konsystencję z olejku w mleczną pianę. Kontynuuj pielęgnację, stosując mleczko, krem lub oliwkę do ciała, która utrzyma nawilżenie skóry. Najważniejsze składniki: Gliceryna, skwalan, olejek z owoców dzikiej róży, olej z nasion jojoba, ekstrakty z kokosa, wanilii, jabłka i brzoskwini. Czym jest: To lekki krem nawilżający w 73,55 proc. składający się z ekstraktu z bylicy pospolitej, składnika, który, jak wyjaśnia Cho, jest od dawna stosowany w koreańskich zabiegach medycznych i praktykach wellness.– Jest bardzo ceniony również ze względu na swoje właściwości lecznicze, przeciwzapalne i łagodzące– mówi. Za co go uwielbiamy: Ekstrakt z bylicy pospolitej to nie jedyny powód, dla którego ten krem stał się obiektem naszego pożądania – ma działanie łagodzące i intensywnie nawilżające oraz gęstą konsystencję, która nie zalega na skórze. Najlepszy dla: Należy pamiętać o jego właściwościach leczniczych. Krem odżywia i łagodzi podrażnioną, wrażliwą skórę, przy jednoczesnej ochronie przed szkodliwymi czynnikami środowiskowymi oraz stymulacji produkcji kolagenu. Najważniejsze składniki: Ekstrakt z bylicy pospolitej, panthenol, masło shea, ekstrakt z igieł sosny długoigielnej, ekstrakt z kwiatów wiesiołka dwuletniego, ekstrakt z korzenia wiązu Dawida, alantoina. Czym jest:– Najnowszy produkt marki Benton, Let’s Carrot Oil Toner, stanowi połączenie wody z ekstraktem z soku z marchwi oraz mieszaniny olejów z beta-karotenem i olejem z nasion marchwi, które przygotowują skórę i kontroluje nadmierne wytwarzanie sebum– wyjaśnia Cho. Za co ją kochamy:– Stosowanie produktu tonizującego to często źle interpretowany etap pielęgnacji! Generalnie rzecz biorąc, używanie toniku to zarówno zabieg sam w sobie, jak i sposób na przygotowanie skóry na kolejne produkty w wieloetapowej pielęgnacji– mówi Cho. Aplikacja mgiełki Benton to po prostu kilka psiknięć. Najlepsza dla: To rozwiązanie sprawdzające się nawet w wypadku tłustej cery, opracowane, by wspomagać równoważenie produkcji łoju, łagodzić podrażnienia i porządnie nawilżać skórę. Najważniejsze składniki: Woda z korzenia marchwi, olej z nasion marchwi, beta-karoten, olej słonecznikowy, olej z pestek winogron, olej z drzewa herbacianego, ekstrakt z lawendy. Czym jest: To lekki krem pod oczy o jedwabistej konsystencji, zawierający skwalan, ceramidy oraz ekstrakt z liści wąkrotki azjatyckiej. Za co go uwielbiamy: Jak sama nazwa wskazuje, to krem pod oczy, którego głównym celem jest intensywne nawilżanie, szczególnie drobnych zmarszczek, zapewniający 26 godzin nawodnienia, dzięki któremu skóra pod oczami staje się bardziej elastyczna. Najlepszy dla: Pożegnaj się z suchą skórą pod oczami i kurzymi łapkami! Sięgamy po ten kosmetyk, gdy mamy ochotę na delikatną pielęgnację – również po profesjonalnym zabiegu wykonanym w gabinecie lub w połączeniu z retinolem. Produkt ma lekką, choć bogatą kremowo-żelową konsystencję, która w momencie aplikacji daje wrażenie chłodu. Najważniejsze składniki: Skwalan, wąkrota azjatycka, liść żywokostu, ceramid NP, gliceryna. Czym jest: To serum stworzone z myślą o cerze trądzikowej, zawierające ekstrakt z propolisu i niacynamid. Za co je uwielbiamy: Równoważenie produkcji sebum przy jednoczesnym utrzymaniu nawilżenia skóry to nie lada wyczyn, a przypominające miód Glow Serum sprawia, że jest to niezwykle proste. Najlepsze dla: To produkt idealny do leczenia poddanej różnym obciążeniom skóry, który warto dodać do codziennej pielęgnacji nie tylko po to, by łagodził podrażnienia, lecz także by rozświetlał skórę oraz chronił ją przed uszkodzeniami powodowanymi przez wolne rodniki. Najważniejsze składniki: 60 proc. ekstraktu z propolisu, 2 proc. niacynamidu, 0,5 proc. BHA Czym są: To lekkie, przypominające galaretkę serum rozświetlające, zawierające niacynamid, ekstrakt z arbuza, kwas hialuronowy oraz olej moringa. Za co je uwielbiamy: Jego skład został opracowany tak, by z czasem rozjaśniać skórę, pozostawiając na niej zdrowo wyglądające, lśniące wykończenie. Najlepsze dla: Według wiralowych wskazówek z TikToka Dew Drops marki Glow Recipe mogą być stosowane jako serum, primer oraz rozświetlacz, zarówno pod, jak i na makijaż. Najważniejsze składniki: Arbuz, niacynamid, kwas hialuronowy, olej moringa. Czym jest: To krem z filtrem, zapewniający ochronę przed promieniowaniem ultrafioletowym, zawierający ekstrakt z liściu aloesu, wodę z liści lotosu oraz lipidy sojowe. Za co go uwielbiamy: Dzięki mieszance składników łagodzących produkt marki Thank You Farmer wspomaga naprawę bariery hydrolipidowej skóry, jednocześnie łagodząc podrażnienia i minimalizując widoczność porów. Najlepszy dla: Po aplikacji szybko się wchłania, pozostawiając półmatowe wykończenie, co sprawia, że jest to kosmetyk przede wszystkim dla osób, które niekoniecznie kochają efekt skóry tak wilgotnej, jakby była pokryta rosą. Najważniejsze składniki: Glicyna, lipidy sojowe, woda z kwiatów lotosu indyjskiego, ekstrakt z liści aloesu zwyczajnego, ekstrakt z kwiatów malwy różowej, homosalat. Czym jest: To kremowy zabieg, w którego skład wchodzi mieszanka liści wąkrotki azjatyckiej (znanej też pod nazwąCentella asiatica), z filtrem SPF 30 o szerokim spektrum działania. Za co go uwielbiamy: Zabieg poprawiający koloryt skóry marki Dr. Jart zyskał popularność ze względu na możliwość zmiany odcienia z zielonego na beżowy, dzięki której perfekcyjnie neutralizuje zaczerwienienia i wyrównuje koloryt cery. W ten sposób pozostawia skórę gładką, nawilżoną i zapewnia jej ochronę przed promieniowaniem UV. Najlepszy dla: Używaj go rano, nawet przed nałożeniem makijażu, by widocznie zredukować zaczerwienienia i wyrównać koloryt skóry. Jest to produkt o raczej tłustym składzie, dlatego prawdopodobnie najlepiej sprawdzi się przy skórze suchej. Najważniejsze składniki: Woda z wąkrotki azjatyckiej, ekstrakt z liści truskawki, olej ze skórki grejpfruta. Czym jest: Technologia Octolift marki Hanacure to główny czynnik działający w All-In-One Facial, w którego skład wchodzą zaawansowane składniki, takie jak beta-glukan, liść lotosu oraz peptydy o działaniu regenerującym. Za co ją uwielbiamy: W czasie 20-minutowego zabiegu system Octolift usuwa niedoskonałości, by odsłonić naprężoną, jędrną, gładką, zaróżowioną cerę. Redaktorki „Vogue’a” stwierdziły, że jej właściwości odmładzające skórę twarzy okazują się szczególnie przydatne w czasie przygotowania skóry do nałożenia makijażu przed ważnymi eventami. Najlepsza dla: To maska, która pozwala szybko ujędrnić i pobudzić skórę, niezależnie od tego, czy naszym problemem są drobne zmarszczki, matowa cera czy widoczne pory. Najważniejsze składniki: Beta-glukan, peptydy, herbata chińska, kwiat lotosu, biała piwonia, korzeń szupinu. – W Korei już małe dzieci wiedzą, jak ważne jest nawilżanie, złuszczanie, dokładne oczyszczanie skóry i chronienie jej produktami z filtrem SPF– mówi Charlotte Cho i wyjaśnia, że tradycje pielęgnowania urody przekazywane są w Korei z pokolenia na pokolenie. – Jedną z popularnych tradycji wywodzącą się z korzystania z łaźni jest spryskiwanie oczyszczonej twarzy zsiadłym mlekiem, które zawiera kwas mlekowy, pozwalający na wygładzenie i rozjaśnienie skóry– mówi współzałożycielka Glow Recipe, Christine Chang.– Ta tradycja to przykład podejścia koreańskich klientek do złuszczania, promującego delikatne metody, w przeciwieństwie do nieprzyjemnego złuszczania mechanicznego. Tradycje te łączone są z innowacyjnymi technologiami, dzięki czemu powstają produkty wpływające korzystnie na wiele różnych problemów. Jaki jest tego efekt? To pojawienie się na rynku nowych składników, takich jak śluz ślimaka, lub nowych kategorii produktów, na przykład esencji. Cho zwraca uwagę na to, że wiele z tych składników, które kojarzymy z produktami K-Beauty, pochodzi z praktykhanbanglub tradycyjnej koreańskiej medycyny – przykładami mogą być żeń-szeń, zielona herbata czy lotos. Składniki kosmetyków to jedno, ale druga współzałożycielka Glow Recipe, Sarah Lee, wyjaśnia, że K-Beauty propaguje stawianie czoła konkretnym problemom z pielęgnacją skóry z dnia na dzień.– Skóra każdego dnia jest inna, więc zamiast prób skategoryzowania jej jako konkretnego typu cery ważne jest, by wsłuchiwać się w jej potrzeby i reagować na pojawiające się danego dnia problemy za pomocą odpowiednich produktów– mówi.– Każdego dnia twoja skóra będzie mówiła ci, jak się czuje i jak wiele różnych czynników na nią wpływa – to, jak długo spałaś poprzedniej nocy, klimat, stres oraz szkodliwe czynniki środowiskowe mogą każdego dnia inaczej oddziaływać na twoją skórę. To uniwersalne, zindywidualizowane podejście do pielęgnacji skóry może okazać się pomocne w codziennej rutynie. Teraz, gdy posiadamy już podstawowe informacje na temat najlepszych produktów K-Beauty, kolejnym krokiem jest opracowanie najbardziej korzystnej dla nas koreańskiej rutyny pielęgnacyjnej. W tym celu poprosiliśmy o wskazówki Yoon. Jakie są jej metody? Ogólny stan zdrowia skóry i długoterminowe efekty opierają się o preparaty o delikatnym działaniu, silne nawilżanie oraz, oczywiście, spersonalizowane podejście do codziennej pielęgnacji. – Olej i woda odpychają się nawzajem, więc produkt oczyszczający na bazie oleju jest wykorzystywany, by skutecznie rozpuścić i usunąć ze skóry zanieczyszczenia tego samego pochodzenia, takie jak nadmiar sebum, makijaż czy kosmetyk z filtrem SPF– mówi Yoon. Inna ekspercka wskazówka?– Wmasowuj go w suchą skórę przez około minutę, by dokładnie rozpuścić i usunąć zabrudzenia i idealnie oczyścić pory. Kolejnym krokiem jest wykorzystanie delikatnego produktu oczyszczającego na bazie wody, który pozwoli usunąć takie zanieczyszczenia jak pot czy brud.– Wybierz kosmetyk, który nie zawiera siarczanów, o zrównoważonym pH, i który pozostawi barierę hydrolipidową skóry w nienaruszonym stanie– mówi ekspertka. Yoon wyjaśnia, że kosmetyk złuszczający powinien być stosowany po oczyszczaniu. Choć uwielbia proszek enzymatyczny, właściwe będą również peelingi i kosmetyki w płynie. Wystrzegaj się jedynie nadmiernego złuszczania i stosuj ten zabieg co najmniej raz lub dwa razy w tygodniu. – Głównym zadaniem toniku jest wspomaganie utrzymania pH skóry w równowadze, by bariera skóry pozostawała w dobrym stanie oraz by przygotowywać ją na kolejne etapy pielęgnacji– mówi Yoon.– Jednocześnie esencja ma bardzo silnie nawilżyć skórę, dla optymalnego stanu zdrowia, oraz wzmóc absorpcję kolejnych produktów. – Z mojego doświadczenia kosmetyczki wynika, że głębokie nawilżenie nie jest łatwe do osiągnięcia ze względu na szkodliwe czynniki zewnętrzne oraz potencjalne działanie wysuszające klimatyzację, upały, loty samolotem– mówi Yoon.– Jeżeli chodzi o nawodnienie skóry, mogą pojawić się tu również różne inne problemy. Myślę o esencjach jak o ubezpieczeniu zapobiegającym odwodnieniu. Dodatkowo, nadają one skórze blasku wynikającego z maksymalnego nawilżenia. Według Yoon jest to moment, w którym do gry wchodzą produkty dokładnie nacelowane na konkretne problemy.– Sera i ampułki są opracowane w taki sposób, by stanowić skoncentrowane zabiegi zawierające składniki aktywne, nacelowane na określone problemy ze skórą– mówi.– Zależnie od ich składu, można mieszać je, tworząc koktajle, lub używać tylko jednego ich rodzaju.Pamiętaj: mniej znaczy więcej. – Skóra w okolicach oczu jest delikatna i cienka, mogą też dotyczyć jej odrębne problemy: zasinienia, opuchlizna, drobne zmarszczki, suchość– mówi Yoon. Dlatego wybieraj krem pod oczy zawierający składniki, które będą nacelowane na te problemy, z którymi się zmagasz. Jeśli jeszcze nie masz swojego sprawdzonego produktu, warto poczytać nasz przewodnik po kremach pod oczy. Jeżeli chodzi o wybór kosmetyku nawilżającego skórę twarzy, osoby o suchej skórze powinny raczej stawiać na emolienty, z kolei posiadaczki skóry tłustej powinny poszukać produktów lekkich i niezawierających olejków. – Niezbędny, ostatni etap pielęgnacji. Co więcej, koreańskie kosmetyki z filtrem SPF często zawierają bardziej zróżnicowane filtry niż te amerykańskie. Istnieje mnóstwo fantastycznych opcji, które będą świetnie wyglądać na skórze iktórych noszenie będzie przyjemnością– mówi ekspertka. Choć ich stosowanie nie jest konieczne na co dzień, maski mogą ułatwić osiągnięcie założonych celów związanych z pielęgnacją skóry – zwłaszcza gdy sięgnie się po nie raz w tygodniu.– Spraw, by chwila z maską była dla ciebie idealna, niezależnie od tego, czy poddasz się atmosferze relaksu, czy świetnej zabawie. Gdy czule zaopiekujesz się swoją skórą, poprawisz zarówno jej stan, jak iswój nastrój­– mówi Yoon. Materiał stworzyły ekspertki od koreańskiej pielęgnacji skóry: Christine Chang (współzałożycielka marki K-beauty Glow Recipe), Charlotte Cho (współzałożycielka platformy sprzedażowej Soko Glam), Sarah Lee (współzałożycielka marki Glow Recipe) i Alicia Yoon (koreańska eksperka od pielęgnacji skóry i założycielką marki Peach & Lily). Artykuł ukazał się oryginalnie na Vogue.com."
https://www.vogue.pl/a/swiateczne-zestawy-kosmetyczne-bielenda-dermika-i-tolpa-na-gwiazdke-2024,"7 kosmetycznych zestawów prezentowych, które podarują piękną skórę","Zakup prezentów na ostatniej prostej? Nieprzewidziany bożonarodzeniowy wypad do dalszej rodziny albo świąteczne spotkanie z przyjaciółmi, na które wypada przyjść z podarunkiem? W takich sytuacjach zawsze ratuje nas wizyta w drogerii (Rossmann, Hebe lub Super-Pharm) i gotowe do wręczenia zestawy kosmetyków zamknięte w ozdobnych opakowaniach. Polecamy siedem z nich. Decydując się na zakup kosmetyków w prezencie, można stanąć przed wyzwaniem związanym z niedostateczną znajomością potrzeb skóry obdarowywanej osoby. Dlatego naszą selekcję zaczynamy od zestawu, który można kupować w ciemno, niezależnie od wieku, płci czy stylu życia.  C Marine Care od Bielendy składa się z najbardziej uniwersalnego setu i stanowi podstawę pielęgnacji każdej skóry, czyli oczyszczania i nawilżania. W linii czerpiącej bogactwo z mórz i oceanów (wody morskiej, zielonego kawioru i spiruliny pochodzącej z alg morskich) znalazły się Pianka do mycia twarzy głęboko oczyszczająca oraz Hydro-krem skraplający głęboko nawilżająco-rozświetlający. Pierwszy produkt skutecznie oczyszcza skórę, ale jej nie przesusza (w składzie kwasy poliglutaminowy i hialuronowy), a wyobrażenie kąpieli twarzy w oceanicznej pianie pochodzącej w 97 proc. ze składników naturalnych działa na zmysły. Drugi produkt – lekki, wegański krem do codziennej pielęgnacji skóry wymagającej nawilżenia i pozbawionej blasku zawiera dawkę rozświetlającej witaminy C, dzięki czemu rewitalizuje skórę, poprawia jej elastyczność oraz zabezpiecza ją przed szkodliwymi czynnikami zewnętrznymi. Niespodzianką będzie formuła kremu, który „skrapla się” w kontakcie z twarzą, dając pożądany efektdewy skin. Po świątecznej gorączce i intensywnej końcówce roku nie tylko my potrzebujemy odrobiny oddechu. Każdy, komu chcielibyśmy podarować porządną dawkę dotlenienia skóry, ucieszy się z zestawu Bielenda Skim O3 Zone, w którego skład wchodzą ozonowy lotion, roll-on pod oczy i krem żel tonizujący dotleniająco-nawilżający. Ozonowy lotion tonizujący dotleniająco-nawilżający odświeża, orzeźwia i przywraca skórze właściwe pH, pełniąc funkcję toniku. Jak działają jego składniki? Ozonowana oliwa w kontakcie ze skórą uwalnia cząsteczki aktywnego tlenu, multimolekularny kwas hialuronowy nawilża, minerały rewitalizują i regenerują skórę, natomiast kompleks synbiotyków wspiera mikrobiom, wzmacnia naturalną barierę ochronną naskórka, przywracając mu równowagę i zabezpieczając przed niekorzystnymi czynnikami zewnętrznymi. Analogicznie dzieje się w przypadku produktu pod oczy, którym można wykonać chłodzący masaż tego najdelikatniejszego obszaru twarzy. Natychmiastowa ulga i szybsze rozprawienie się z opuchnięciami zaowocują zrelaksowaną buzią. W składzie dodatkowo znalazła się kofeina oraz witamina E. Ozonowy krem-żel dotleniająco-nawilżający jest przeznaczony do cery suchej i normalnej. Trzy rodzaje kwasu hialuronowego o różnej masie cząsteczkowej dają efekt widocznego wypełnienia i nawilżenia, jak po zastosowaniu profesjonalnej ampułki z kwasem, a fitokolagen w dłuższej perspektywie przywraca elastyczność, którą skóra traci z wiekiem. Lekka żelowo-kremowa formuła pozwoli z satysfakcją obserwować, jak skóra „wypija” produkt. A potem zaczyna oddychać. Zestaw niczym voucher do gabinetu kosmetycznego, który w tym wypadku można stworzyć we własnej łazience. Kultowa, enzymowa linia marki Tołpa będzie idealnym prezentem zarówno dla młodszych osób, które borykają się z nadmierną ilością zaskórników, jak i dojrzałych, potrzebujących gruntownego odświeżenia wyglądu skóry. W zestawie z linii Tołpa dermo face enzyme znalazł się żel do mycia twarzy bogaty w trzy aktywne enzymy (papainę, bromelainę oraz keratolinę), który delikatnie złuszcza już na etapie oczyszczania. Stanowi też wstęp do drugiego etapu, czyli peelingu enzymatycznego (nie zawiera drobinek ani kwasów AHA, więc nie wymaga pocierania), który został stworzony z myślą o skórze wrażliwej, alergicznej, mieszanej, tłustej i trądzikowej z niedoskonałościami. Po takiej kuracji skóra jest odświeżona, ma wyrównany koloryt i zachwyca blaskiem. Na rozpoczęcie 2025 roku wręcz idealnie. Choć wśród kosmetycznych zestawów prezentowych przeważają te dla kobiet, nie brakuje także tych dla panów. Co więcej, marki beauty oferują dziś znacznie więcej niż żel pod prysznic i dezodorant, wychodząc naprzeciw spersonalizowanym potrzebom mężczyzn. Dla stylowych brodaczy oraz posiadaczy krótszego zarostu Tołpa przygotowała zestaw dermo barber z linią dermokosmetyków do pielęgnacji skóry wrażliwej i alergicznej. W gustownym opakowaniu znalazł się żel do mycia twarzy, który oczyszcza naskórek oraz każdy rodzaj zarostu z zanieczyszczeń i pozostałości kosmetyków do stylizacji (dodatek kwasu salicylowego sprawia, że działa antybakteryjnie, a dzięki mleczku ryżowemu nawilża i łagodzi), balsam-żel z regenerującym kompleksem Lactil oraz skoncentrowany olejek (w składzie m.in. konopny i lniany), który zmiękcza zarost i ułatwia jego stylizację. Sezonowy must-have z profesjonalnej półki marki Bielenda warto podarować osobom, które jesienią i zimą spędzają dużo czasu na powietrzu, uprawiają zimowe sporty albo wręcz przeciwnie – zbyt dużo czasu przebywają w przegrzanych pomieszczeniach. Podziękują za niego również ci, dla których 2024 rok był pełen urodowych eksperymentów – mocnych peelingów, zabiegów w gabinetach czy wdrożeniem kuracji z retinolem. Zestaw prezentowy Bielenda Professional Supremelab Barrier Renew zawiera Barierowy eliksir hydro-odżywczy z kompleksem NMF oraz Intensywnie odżywczy krem na noc z ceramidami. Zadaniem tych kosmetyków jest odbudowa uszkodzonej bariery ochronnej skóry, zlikwidowanie szorstkości, uczucia ściągnięcia, a nawet podrażnienia, które objawia się zaczerwienieniem. Kosmetyki z luksusowym składem zamknięte w czarnym eleganckim opakowaniu docenią współczesne silverki. To z myślą o dojrzałych kobietach Dermika przygotowała zestaw Luxury Caviar z kawiorowym kremem odbudowującym 70+ oraz Kawiorowym kremem regenerującym pod oczy.Linia kosmetyków anti-age o działaniu regenerującym, wygładzającym i ujędrniającym zachwyca nieoczywistą formułą z odżywczym ekstraktem z kawioru (2 proc.) oraz rewitalizującym, nawilżającym i rozświetlającym ekstraktem z czarnej perły (2 proc.). Najlepszy wybór dla koneserek pięknej skóry, zwracających uwagę na detale. Czym jest dzisiaj luksus? Bez wątpienia czasem, zwłaszcza tym wyłącznie dla siebie. To coś, co chcielibyśmy podarować nie tylko innym, ale przede wszystkim sobie. Być może zestaw prezentowy od Dermiki Luxury Placenta skłoni obdarowaną osobę do celebrowania urodowego rytuału, wdrożenia uważnych gestów podczas aplikacji produktów oraz spędzenia w łazience kilku minut dłużej? Pomogą w tym Luksusowy krem liftingująco-wygładzający 50+ oraz Luksusowe serum przeciwzmarszczkowe pod oczy, które warto łączyć z poprawiającym krążenie i ćwiczącym mięśnie masażem twarzy (przydatne mogą być też wszelkiego rodzaju rollery). Bogata formuła kosmetyków łączy odżywczą i odmładzającą roślinną placentę oraz przeciwzmarszczkowy i rewitalizujący ekstrakt z roślinnych komórek macierzystych z drzewa arganowego, a ich dopełnieniem są substancje dopasowane do pielęgnacji skóry w różnym wieku. Regularne stosowanie ma jeszcze jeden związek z czasem – może cofnąć jego upływ… widoczny na skórze."
https://www.vogue.pl/a/maserati-fuoriserie-by-hiroshi-fujiwara-wloski-luksus-spotyka-japonski-styl,Nowa definicja luksusu od Maserati i Hiroshiego Fujiwary,"Maserati połączyło siły z Hiroshim Fujiwarą, ikoną japońskiej mody ulicznej, czego efektem jest projekt Fuoriserie By. To unikalne połączenie włoskiego luksusu i streetwearowej estetyki redefiniuje podejście do personalizacjisamochodów sportowych. W ramach tej współpracy powstały dwa ekskluzywne warianty supersamochodu MC20 Cielo, które zachwycają designem, innowacyjnością i wyjątkowym charakterem. Motoryzacja od zawsze była areną, na której tradycja spotyka się z nowoczesnością, a luksus przenika się z innowacyjnością.Maserati, marka znana z odważnych projektów i zamiłowania do doskonałości, po raz kolejny udowodniła, że jest w stanie stworzyć coś absolutnie unikalnego. Tym razem, poprzez współpracę zHiroshim Fujiwarą, ikoną japońskiej mody ulicznej, Maserati przekracza granice personalizacji, oferując klientom nie tylko pojazd, lecz także wyrafinowaną formę ekspresji. Efektem tego niezwykłego połączenia świata motoryzacji i streetwearu jest projekt Fuoriserie By, w którym kreatywność i wyrafinowanie znajdują swoje najlepsze wcielenie. Maserati, w ramach swojego programu personalizacji Fuoriserie, zaprosiło Hiroshiego Fujiwarę do stworzenia unikatowej linii samochodów MC20 Cielo. Ta współpraca to idealne połączenie włoskiego luksusu i japońskiej estetyki ulicznej. Hiroshi Fujiwara, nazywany „ojcem chrzestnym” japońskiegostreetwearu, wprowadził do projektu charakterystyczne dla siebie elementy minimalistycznego designu i precyzji, tworząc dwa kontrastujące warianty pojazdu. Pierwszy model w kolorze „nero essenza” wyróżnia się matowym czarnym wykończeniem nadwozia. Drugi w odcieniu „bianco audace” urzeka czystą bielą w macie. Oba modele zastępują tradycyjny emblemat Maserati, znajdujący się na pokrywie silnika, znakiem Fragment – charakterystyczną podwójną błyskawicą. To subtelny, ale znaczący detal, który podkreśla unikalny charakter tej edycji. Wnętrze modeli Fuoriserie By Hiroshi Fujiwara odzwierciedla równie wysoki poziom personalizacji. Sportowe, sześciopozycyjne fotele wykonano z czarnej skóry wzbogaconej białymi przeszyciami, które przydają wnętrzu sportowego, a jednocześnie eleganckiego charakteru. Na zagłówkach widnieje wyszywany trójząb Maserati, a kierownica, pokryta Alcantarą, jest dodatkowo ozdobiona białymi akcentami. Wyjątkowy metalowy panel umieszczony między zagłówkami upamiętnia współpracę Maserati z Fujiwarą. MC20 Cielo to nie tylko piękny design, lecz także zaawansowana inżynieria. Samochód jest napędzany przez silnik V6 Nettuno, inspirowany rozwiązaniami z Formuły 1. Dzięki mocy i wydajności ten samochód supersportowy oferuje zarówno doskonałe osiągi, jak również komfort i luksus, które rzadko można znaleźć w pojazdach tej klasy. Jednym z najbardziej wyróżniających się elementów jest dach z inteligentnego szkła, który może zmieniać się z przezroczystego na matowy za pomocą jednego przycisku. To rozwiązanie wzbogaca doświadczenie jazdy, podkreślając przy tym innowacyjny charakter Maserati MC20 Cielo. Maserati konsekwentnie łączy swoją bogatą tradycję z wizją przyszłości. Obecna gama modeli obejmuje SUV-a Grecale, luksusowe GranTurismo i GranCabrio, a także supersportowe MC20 i MC20 Cielo. Wszystkie te modele wyróżniają się precyzją wykonania, zaawansowaną technologią i możliwościami personalizacji oferowanymi w ramach programu Fuoriserie. Marka stawia również nazrównoważony rozwój. Do 2025 roku wszystkie modele Maserati będą dostępne w wersji elektrycznej, a do 2028 roku firma planuje całkowicie przejść na napęd elektryczny. Już teraz dostępne są wersje w pełni elektryczne, takie jak GranTurismo Folgore czy Grecale Folgore, które pokazują, że ekologiczne podejście może iść w parze z najwyższym luksusem. Projekt Fuoriserie By Hiroshi Fujiwara to nie tylko kolejny krok w kierunku personalizacji, lecz także manifest artystyczny, który pokazuje, jak różne światy mogą się przenikać, tworząc coś naprawdę wyjątkowego. Maserati udowadnia, że luksusowy samochód może być zarazem środkiem transportu, jak i formą ekspresji, dziełem sztuki oraz demonstracją innowacyjnych technologii. Dzięki takim projektom marka umacnia swoją pozycję lidera w świecie luksusowej motoryzacji, jednocześnie inspirując swoich klientów do odkrywania nowych możliwości."
https://www.vogue.pl/a/8-najwazniejszych-wystaw-w-2025-roku-ktore-warto-zobaczyc,Najciekawsze wystawy mody w 2025 roku: Od królowej Francji po „króla Vogue’a”,"Przyszłoroczne wystawy mody zapowiadają wędrówkę od królewskiego przepychu Marii Antoniny przez ponadczasową elegancję Madame Grès aż po ekscentryzm bywalców londyńskiego klubu Blitz. Prezentujemy modowe ekspozycje, które warto odwiedzić w 2025 roku. Niemal każdy pokaz modyDomenica Dolce i Stefana Gabbanyjest paradą elegancji, luksusu i niemal cesarskiego splendoru. To samo można powiedzieć o wystawie „From the Heart to the Hands”, prezentującej twórczość duetu włoskich designerów. Na ekspozycji – zajmującej dziesięć sal paryskiego Grand Palais – zobaczymy ponad 200 kreacji pochodzących z nowych, a także archiwalnych kolekcji z linii „Alta Moda”, „Alta Sartoria” i „Alta Gioielleria”. Ubraniom oraz akcesoriom wtórować będą immersyjne instalacje, wykreowane przez współczesnych artystów wizualnych, takich jak Alberto Maria Colombo, Quayola, Vittorio Bonapace. Aranżacja, podzielona na kilka sekcji tematycznych, ujawni źródła inspiracji projektantów: od sycylijskiego rzemiosła i folkloru przez rzymską sztukę sakralną i barokową architekturę po operę i balet rodem z La Scali. Retrospektywny przegląd modowych dokonań Dolce & Gabbany stanowi więc jednocześnie panoramę kulturowego bogactwa Włoch. „From the Heart to the Hands: Dolce & Gabbana”, Grand Palais, Paryż, 10 stycznia – 31 marca 2025 roku Urokowi współczesnej mody uległa już większość renomowanych muzeów sztuki. Prezentacje dzieł krawiectwa budzą nie mniejsze zainteresowanie niż ekspozycje malarstwa czy rzeźby, przyciągając tłumy zwiedzających. Mimo to najsłynniejsze muzeum świata pozostawało niewzruszone. Aż do teraz. Na początku 2025 roku paryski Luwr otworzy pierwszą w swojej historii wystawę poświęconą modzie. Kreacje projektantów z XX i XXI wieku zostaną skonfrontowane z dziełami sztuki oraz rzemiosła artystycznego obejmującymi okres od epoki bizantyjskiej po czasy II Cesarstwa Francuskiego. Ponieważ Luwr nie posiada własnego zbioru kostiumów, większość eksponatów zostanie wypożyczona bezpośrednio od designerów i domów mody. Znajdą się wśród nich prace m.in. Paco Rabanne’a, Marii Grazii Chiuri,Thierry’ego Muglera,Karla Lagerfelda, Dolce & Gabbany, Yohjiego Yamamoto i Demny Gvasalii. Wystawa stanowi ponadto hołd złożonyMadame Carven, która wraz z mężem przekazała Luwrowi osobistą kolekcję XVIII-wiecznych mebli i przedmiotów dekoracyjnych. Cała ekspozycja, zatytułowana „Louvre Couture”, mieścić się będzie w skrzydle Richelieu i zajmie powierzchnię ponad 900 mkw. „Louvre Couture: Objets d’Art, Objets de Mode”, Luwr, Paryż, 24 stycznia – 21 lipca 2025 roku Każda majowa wystawa w Instytucie Kostiumów przy nowojorskim Metropolitan Museum of Art to pozycja obowiązkowa w ekspozycyjnym harmonogramie. Zaplanowana na 2025 rok nosi tytuł„Superfine: Tailoring Black Style”i koncentruje się na modzie, która eksploruje tożsamość i indywidualną ekspresję czarnoskórych mężczyzn, będących częścią historiiafrykańskiej diaspory. Szczególna uwaga skupi się na stylu czarnych dandysów, ukształtowanym w dobie niewolnictwa XVIII wieku, który z czasem stał się formą socjopolitycznego wyrazu. Punkt wyjścia dla obranej tematyki stanowi wyjątkowa książka „Slaves to Fashion: Black Dandyism and the Styling of Black Diasporic Identity” autorstwa Moniki Miller, która – wraz zAndrew Boltonem– objęła merytoryczną i kuratorską opiekę nad wystawą. „Historia czarnego dandyzmu ukazuje drogę, jaką przebyli czarnoskórzy ludzie: od niewolników, traktowanych niczym estetyczna własność, do autonomicznych, samookreślających się jednostek i trendsetterów” – wyjaśnia Miller. „Superfine” jest pierwszą od ponad 20 lat ekspozycją w Metropolitan Museum of Art prezentującą wyłącznie modę męską. „Superfine: Tailoring Black Style”, Metropolitan Museum of Art, Nowy Jork, 10 maja – 26 października 2025 roku Paul Poiret był niekwestionowanym wizjonerem. To on zapoczątkował modę bez gorsetów i wzbogacił estetykę epokiart décoo blisko- i dalekowschodnie inspiracje. Sprawił, że Europejki uległy fascynacji kulturą Orientu. Do jego wiernych klientek należały kosmopolitki i damy z socjety, m.in.markiza Luisa Casati, Helena Rubinstein,Peggy Guggenheim. Poiret był pierwszym projektantem, który obok kolekcji ubrań wylansował własną linię perfum i akcesoriów wnętrzarskich, a także który rozumiał znaczenie marki i reklamy. Organizując pokazy przypominające wystawne bale lub spektakle, zrewolucjonizował też sposób, w jaki prezentowano modę. Często powtarzał: „Nie jestem krawcem, jestem artystą”. Poiretowi – artyście wielu sztuk – poświęcona zostanie wystawa w paryskim Musée des Arts Décoratifs. Prócz zachowanych oryginalnych kreacji zobaczymy na niej tekstylia, kostiumy teatralne, flakony perfum, meble, rysunki, fotografie, ilustracje i plakaty. To pierwsza w Europie przekrojowa retrospektywa pionierskiej twórczości francuskiego dyktatora mody. „Paul Poiret: Couturier, Decorator and Perfumer”, Musée des Arts Décoratifs, Paryż, 25 czerwca 2025 – 11 stycznia 2026 roku Londyński klub Blitz, działający na przełomie lat 70. i 80. w Covent Garden, był kolebką subkultury New Romantic, która – choć krótkotrwała – przyniosła światu jedne z najbarwniejszych postaci muzyki, mody i sztuki. Klub przyciągał młodych buntowników, którzy poszukując alternatywy dla punka, ukształtowali własną estetykę sentymentalizmu i teatralności. Bywalcy Blitz, zwani „Blitz Kids”, eksperymentowali z ekstrawaganckimi stylizacjami inspirowanymi m.in. kostiumami epoki wiktoriańskiej, kabaretem oraz ikonami popkultury. To tam pierwsze kroki w świecie mody stawialiStephen Jones,John Galliano, a także David Holah i Stevie Stewart (twórcy marki BodyMap). Tam też swoją karierę rozpoczęły zespoły muzyczne Spandau Ballet, Culture Club,Visageczy Duran Duran. Blitz stanowił symbol nowej, kreatywnej energii lat 80., oferując przestrzeń do wyrażania siebie i redefiniowania norm kulturowych. 40 lat po zamknięciu legendarnego klubu jego dziedzictwo ożyje w formie multisensorycznej wystawy w londyńskim Design Museum. „Blitz: the club that shaped the 80s”, Design Museum, Londyn, 19 września 2025 – 29 marca 2026 roku Kiedy w 2006 roku do kin trafiła „Maria Antonina” w reżyseriiSofii Coppoli, amerykański „Vogue” prorokował, że film ten „wywrze niebagatelny wpływ na modę, która dopiero nadejdzie”. Jednak to nie sam film, lecz jego tytułowa bohaterka okazała się niewyczerpanym źródłem inspiracji dla projektantów. Jesienna wystawa w londyńskim Victoria & Albert Museum zostanie poświęcona królowej Francji, małżonce Ludwika XVI, słynnej utracjuszce i skandalistce, a przede wszystkim – ikonie mody, zarówno tej XVIII-wiecznej, jak i współczesnej. Pozwoli spojrzeć naMarię Antoninęjako na ślepo podążającą za trendamifashion victim, lecz także innowatorkę i dyktatorkę stylu. Jej odważny, ale i kuriozalny gust oraz zamiłowanie do luksusu stworzyły dziedzictwo, które od ponad 250 lat rozbudza wyobraźnię i stanowi wspólny punkt odniesienia dla designerów, takich jak John Galliano, Jeremy Scott,Manolo Blahnik, Simone Rocha czy Rei Kawakubo. Ekspozycja – jak zapewniają organizatorzy – prześledzi źródła oraz niezliczone próby wskrzeszenia estetyki ukształtowanej przez najmodniejszą monarchinię w dziejach Europy. „Marie Antoinette Style”, Victoria & Albert Museum, Londyn, 20 września 2025 – 22 marca 2026 roku Cecil Beatonportretował możnych tego świata, koronowane głowy, członków śmietanki towarzyskiej, gwiazdy srebrnego ekranu, prominentne osobistości sztuki, literatury i polityki. Teraz National Portrait Gallery w Londynie postawi w centrum uwagi jego samego. Wystawa „Cecil Beaton’s Fashionable World” rzuci światło na multidyscyplinarną karierę brytyjskiego fotografa, ilustratora, projektanta kostiumów, scenografa, korespondenta wojennego, pisarza i społecznego komentatora. Ekspozycja przypomni jego najważniejsze osiągnięcia, m.in. współtworzenie fenomenuBright Young Things, pracę dla „Vogue’a” i „Vanity Fair”, oscarowy sukces „My Fair Lady” czy służbę na dworze brytyjskiej rodziny królewskiej. Wystawa przedstawi ponadto trudne doświadczenia „króla Vogue’a” podczas drugiej wojny światowej, kiedy pełnił funkcję fotoreportera na ojczystej ziemi, oraz podczas kampanii w Afryce Północnej. Kuratorem londyńskiej retrospektywy jest Robin Muir – były kierownik działu fotograficznego brytyjskiego „Vogue’a” i „Sunday Telegraph Magazine”. „Cecil Beaton’s Fashionable World”, National Portrait Gallery, Londyn, 9 października 2025 – 11 stycznia 2026 roku Dbała, by jej tożsamość i życie prywatne pozostawały tajemnicą. Naprawdę nazywała się Germaine Émilie Krebs, lecz wolała kryć się za przydomkami lub nazwami własnej marki: Alix Burton, Alix, Madame Grès. Do historii mody przeszła jako „królowa draperii” i „rzeźbiarkahaute couture”. Sławę przyniosły jej misternie plisowane suknie, przypominające chitony z antycznych rzeźb. Kreacje, które tworzyła, cechowały się nadzwyczajną dbałością o detal, nowatorskim podejściem do tkanin oraz ponadczasowo eleganckim krojem, podkreślającym naturalne piękno kobiecej sylwetki. Od lat 30. XX wieku, kiedy założyła swój dom mody, aż do przejścia na emeryturę pod koniec lat 80. Madame Grès stanowiła centralną figurę wysokiego krawiectwa. W 1972 roku jednogłośnie wybrano ją na przewodniczącą Chambre Syndicale de la Couture, a cztery lata później została pierwszą laureatką prestiżowej nagrody Dé d’Or (Złoty Naparstek). Do grona projektantów uznających Grès za najwyższy autorytet należeli m.in.Cristóbal Balenciaga, Yves Saint Laurent, Issey Miyake,Halston, a także Azzedine Alaïa, który stał się kolekcjonerem jej kreacji. Wystawa „Many Shades of Grès” otworzy się jesienią w Berlinie. To pierwszy w Europie Środkowej przegląd twórczości słynnej matrony mody, dający wgląd w jej mistrzowskisavoir-faire. „Many Shades of Grès”, Kunstgewerbemuseum, Berlin, 10 października 2025 – 1 lutego 2026 roku"
https://www.vogue.pl/a/piata-edycja-kampanii-lubiesiebie-zainicjowanej-przez-warszawska-klinike-strzalkowski,Piąta edycja kampanii #lubiesiebie. Bo najpiękniejsze jest twoje indywidualne piękno,"Z inicjatywy dr Franciszka Strzałkowskiego już po raz piąty do kampanii #lubiesiebie zaproszone zostały znane kobiety. Podczas spotkania inicjującego akcję jej ambasadorki podzieliły się osobistymi historiami dotyczącymi samoakceptacji, wyglądu i dbania o siebie. Dr Franciszek Strzałkowski stworzył klinikę medycyny estetycznej nie po to, by jego pacjenci gonili za niedoścignionym ideałem, ale żeby podkreślać ich indywidualne piękno, ewentualnie korygując drobne niedoskonałości. Zainicjował kampanię #lubiesiebie w grudniu 2022 roku, przyciągając znane i podziwiane kobiety, które stały się ambasadorkami akcji. Niedawno miała miejsce już piąta edycja tej kampanii. Spotkanie z okazji inauguracji #lubiesiebie odbyło się w warszawskiej restauracji PRIMITIVO Kuchnia i Wino. Poprowadziła je współtwórczyni akcji Joanna Sokołowska-Pronobis, apower speechwygłosiła prof. dr hab. n. med. Ewa Stachowska, ambasadorka Sanprobi Akkermansia, partnera kampanii. Tym razem ambasadorkami #lubiesiebie zostały aktorki: Kamilla Baar, Magdalena Kumorek, Anna Szymańczyk, Joanna Trzepiecińska oraz Marta Dąbrowska. Czym dla ambasadorek #lubiesiebie jest samoakceptacja? Jak na co dzień dbają o siebie? Co w praktyce oznacza termin #lubiesiebie? Czy kobieta, która siebie lubi, korzysta z zabiegów medycyny estetycznej? To pierwsze pytanie, które nasuwa się tuż po tym, gdy przypomnimy sobie, jaki zawód wykonuje autor akcji #lubiesiebie, dr Franciszek Strzałkowski. Medycyna estetyczna jest bowiem często kojarzona z krytycznym poglądem na upływający czas oraz pojawiające się wraz z wiekiem zmiany na twarzy i ciele. Ale to dość błędne i nieaktualne myślenie o tej dziedzinie. Owszem, medycyna estetyczna daje narzędzia do zmiany, co wcale nie musi oznaczać braku naturalności w wyglądzie. Dziś to najbardziej rozwijająca się gałąź medycyny, która wraz z medycyną regeneracyjną pozwala dłużej cieszyć się dobrą kondycją całego organizmu. A przy okazji czuć się pięknie. Jak mówi dr Franciszek Strzałkowski, pacjentki przychodzą do niego nie tylko jako do lekarza od skóry, ale i od duszy. – Rozmawiamy o sztuce, podróżach, książkach, wymieniamy się inspiracjami, a przy okazji wykonujemy zabieg, który dodatkowo sprawia, że pacjentka widzi zmianę, różnicę. Jednak najsilniej na jej akceptację siebie oddziałują rozmowa i uważność. Wielokrotnie słyszę, że ogromny wpływ na obniżenie własnej wartości ma otoczenie, najbliżsi, mąż, partner. Odrzucenie, brak wsparcia sprawiają, że kobieta czuje się zagubiona. Dlatego mówimy, że zmiana zaczyna się od wewnątrz, a medycyna estetyczna pełni na tej drodze jedynie funkcję wspomagającą. Samo podniesienie kącików ust nie sprawi, że kobieta zyska pewność siebie i będzie bardziej zadowolona z życia –mówi dr Franciszek Strzałkowski. Natomiast drobne korekty – niejednokrotnie niewidoczne dla innych – na pewno poprawiają nastrój. A podkreślenie atutów urody podnosi poczucie wartości, podobnie jak włosy prosto od fryzjera czy dobry makijaż wykonany przez profesjonalistę. I nie należy tego bagatelizować. Medycyna estetyczna – jak mówi dr Strzałkowski – jest wsparciem dla kobiety w pełnej akceptacji siebie. Projekt #lubiesiebie pokazuje, że kobiety, które są znane czy odniosły sukces, też pokonały pewną drogę do samoakceptacji. I że warto było podjąć ten wysiłek. Ambasadorki akcji – wspaniałe aktorki – podczas spotkania i kampanii opowiedziały, jak dbają o dobrą relację z samą sobą. Projekt #lubiesiebie kładzie akcent na to, że troszcząc się o własne ciało, troszczymy sięde factoo nas samych. Nie bez znaczenia są też wiek i doświadczenie. – Dojrzałość to przywilej. Pozwala nam spojrzeć na siebie z wyjątkowej perspektywy. Perspektywy osoby obdarowanej przez życie. Jesteśmy bogatsi o wszystko, co przeżyliśmy, bogatsi o nasze sukcesy i… porażki, z którymi sobie poradziliśmy. To daje siłę –mówi Joanna Trzepiecińska. I dodaje, że polubienie siebie to proces rozłożony na lata. Jak każdy dojrzały człowiek aktorka przeszła drogę samopoznania, by dotrzeć do stwierdzenia „tak, lubię siebie”. Jedną z cech, nad którą pracowała, a która bardzo utrudnia życie, był perfekcjonizm. Joanna Trzepiecińska przyznaje, że dawniej nie była zadowolona z tego, co robiła, bo uparcie towarzyszyło jej odczucie, że zawsze może więcej, lepiej, inaczej. Natomiast, gdy uporała się z tą cechą, jej życie nabrało urody. Aktorki, które postrzegamy jako osoby pewne siebie ze względu na odsłanianie się na scenie i występy publiczne, niejednokrotnie mają podobne zastrzeżenia do samych siebie jak wszystkie inne kobiety. Anna Szymańczyk opowiada, że szkoła teatralna generuje bardzo dużo wątpliwości na temat tego, jaką aktor ma wartość jako człowiek i pod względem urody. W tym zawodzie ciągle podlega się bowiem ocenie. – Oscar Wilde powiedział: „Bądź sobą, wszyscy inni są już zajęci”. Relacja: ja, moje wnętrze – moje zewnętrze jest najważniejsza. U mnie zmieniło się to po 30. roku życia, ponieważ tak dorastałam. Życzę wszystkim kobietom, by szybciej dochodziły do tego, że nawet defekty mogą przekuć w swoją siłę. Jeżeli ktoś urodził się z samoakceptacją, to mu zazdroszczę, bo ja na pewno nie– mówi Anna Szymańczyk, która przez połowę swojego życia słyszała, że jest zbyt wysoka i za mało drobna do zawodu aktorki. Do czasu, aż w jednej z ról zrobiła ze swojego wzrostu atut. Dało jej to ogromną siłę i stało się motorem napędowym do dalszego działania. Perfekcjonizm w tej edycji kampanii #lubiesiebie pojawia się jak refren. Być może ze względu na profesję większości ambasadorek kampanii, których zawód związany jest z byciem ocenianą i porównywaną? Ale warto się zastanowić, czy my, kobiety, same nie wymagamy od siebie i narzucamy sobie zbyt wiele – nie tylko w kwestiach zawodowych, lecz także w życiu. Jak mówi Magdalena Kumorek, osiągnięcie samoakceptacji w dzisiejszym, wymagającym świecie, który stale podnosi nam poprzeczkę, stanowi wyzwanie, bo świat oczekuje od nas perfekcjonizmu. Można, a nawet trzeba wyjść mu naprzeciw na własnych zasadach i połączyć samoakceptację z odpuszczeniem, z przyzwoleniem na błędy, z niedoskonałością. –Dziś już wiem, że jeżeli nawet zapiszę się na wszystkie upiększające zabiegi świata, a nie popracuję nad własnymi myślami o sobie i nie wypracuję czułości dla siebie wobec własnej niedoskonałości, to nigdy nawet nie dotknę samoakceptacji. Trzeba się poukładać ze sobą i uwierzyć, że jestem idealna taka, jaka jestem. Fajnie jest o siebie dbać. Ale warto pamiętać, że już sama w sobie, jako istota ludzka, jestem po prostu wartościowa –mówi Magdalena Kumorek. Natomiast Kamilla Baar – kolejna, wyjątkowa ambasadorka kampanii #lubiesiebie – mówi, że to akcja, której przesłaniem są przemijanie, dojrzałość i świadomość wieku, dorobku, doświadczenia. Przyznaje, że drażni ją oczekiwanie innych, że zawsze będzie podchodzić do wszystkiego z uśmiechem. Życie nie zawsze jest wesołe, ale – jak podkreśla aktorka – z pewnością interesujące. – Jestem zaciekawiona wszystkim tym, co przede mną. Staram się robić to z najwyższą godnością i z szacunkiem do siebie, dbając o siebie, myśląc o tym, co jem, o swoich relacjach, o tym, co czytam, co oglądam, jakie sporty uprawiam, gdzie spaceruję, czy bliższe jest mi siedzenie przed telewizorem, czy przejażdżka rowerem. Te dylematy z wiekiem nabierają ogromnego znaczenia, bo każdego dnia stawiają mnie przed wyborem, który kończy się tym, że mam takie albo inne samopoczucie –mówi Kamilla Baar. Zdaniem Kamilli Baar wszelka praca, także fizyczna, uszlachetnia. Również ta nad samą sobą. Ambasadorki przywiązują do niej dużą wagę, przypominając o higienie życia, dobrych praktykach związanych z aktywnością, regeneracją i snem. Nie bez znaczenia jest też dla nich praca nad relacjami z bliskimi, których obecność ma ogromny wpływ na to, kim są i jak się rozwijają. Jak podkreśla Marta Dąbrowska, prawdziwych przyjaciół poznaje się w szczęściu. Stają na drodze do samoakceptacji albo jako odbicie lustrzane, albo jak krzywe zwierciadło. – Zdarzało się, że z przyjaciółkami nie byłyśmy gotowe na pewne argumenty, uwagi, słowa. Natomiast jeżeli to płynie z serca, od prawdziwego przyjaciela, który kocha nas takimi, jakimi jesteśmy, należy przemyśleć jego słowa. Nie zawsze trzeba się z tym zgadzać, ale takie relacje wskazują nam drogę – możemy dalej się rozwijać i być lepszą wersją samych siebie. Kampania #lubiesiebie jest wspaniała i bardzo ważna w dzisiejszych czasach– mówi Marta Dąbrowska. Wśród gości na wydarzeniu pojawiły się także ambasadorki poprzednich edycji akcji, m.in. Mariola Bojarska-Ferenc, Aleksandra Hamkało i Alina Adamowicz (@alka_positive). Szósta edycja kampanii #lubiesiebie planowana jest na marzec 2025 roku."
https://www.vogue.pl/a/10-najwazniejszych-wystaw-w-polsce-i-na-swiecie-w-2025-roku,"Najciekawsze wystawy w Polsce i na świecie, które warto zobaczyć w 2025 roku","Cukierkowe malarstwo Wayne’a Thiebauda, szydełkowe rzeźby Ewy Pachuckiej i digitalowe instalacje Alice Bucknell to tylko niektóre z fascynujących dzieł sztuki, jakie zobaczymy na wystawach w 2025 roku. Wybraliśmy dziesięć muzealnych ekspozycji, obok których nie można przejść obojętnie. Wystawy twórczości Alexeja von Jawlensky’ego zdarzają się nadzwyczaj rzadko. Retrospektywa tego wybitnego ekspresjonisty, która otworzy się pod koniec stycznia w duńskimLouisiana Museum, jest więc wydarzeniem godnym uwagi. Zaprezentowanych na niej ponad 60 dzieł pozwoli prześledzić artystyczną drogę rosyjsko-niemieckiego malarza: jego bliskie kontakty z Wassilym Kandinskim i Gabriele Münter, członkostwo w słynnej grupie Der Blaue Reiter, a także eksperymenty z fowizmem, ekspresjonizmem i abstrakcjonizmem. Ekspozycja w szczególny sposób skoncentruje się na ludzkiej twarzy, którą Jawlensky malował wciąż na nowo, niemal obsesyjnie. Stanowiła dla niego motyw, w którym zawierała się istota egzystencji i duchowości. Z czasem jej forma stała się prawie całkowicie abstrakcyjna, osiągając kulminację w ostatniej malarskiej serii pt. „Medytacje”, powstałej w czasie, gdy artysta zmagał się z chorobą uniemożliwiającą mu dalsze tworzenie. Wystawa ukaże Jawlensky’ego jako niestrudzonego poszukiwacza form, mającego swój udział w ewolucji sztuki nowoczesnej. „Alexej von Jawlensky”, Louisiana Museum of Modern Art, Humlebæk, 30 stycznia – 1 czerwca 2025 roku Rijksmuseum w Amsterdamie zaprezentuje pierwszą w Europie kompleksową wystawę fotografii amerykańskiej. Ekspozycja obejmie ponad 200 prac, tworzonych od końca XIX wieku do dziś. Ukaże bogatą historię fotograficznego medium w USA – jego obecność w sztuce, prasie, reklamie i życiu codziennym. Pracom znanych artystów, takich jak Paul Strand,Irving Penn, Robert Frank,Diane Arbus, Ming Smith czyNan Goldin, towarzyszyć będą zdjęcia wykonane przez amatorów oraz anonimowych twórców. Wspólnie ujawnią one repertuar motywów i tematów, za pośrednictwem których poszczególni artyści dają wyraz swojej amerykańskiej tożsamości i społecznych doświadczeń. Ponadto obszerny przegląd fotograficznych praktyk zostanie dopełniony pokazem serii „Painting the Town” autorstwa Carrie Mae Weems, laureatki Hasselblad Award, przyznawanej wybitnym osobistościom sztuki fotograficznej. „American Photography”, Rijksmuseum, Amsterdam, 7 lutego – 9 czerwca 2025 roku Czy kluczem do zrozumienia sztuki XIX i XX wieku mogą być dzieła gotyckie i renesansowe? Dlaczego wybierając makabryczne motywy, artyści nowoczesności inspirowali się dziełami sprzed kilku stuleci? Takie pytania zadaje monumentalna wystawa „Gothic Modern: From Darkness to Light” w norweskim Nasjonalmuseet. Według organizatorów tytułowy gotyk – kojarzony z mrokiem, grozą i enigmatycznością – daje asumpt do refleksji nad wiarą i zwątpieniem, mistyką i materialnością, przemijaniem i wiecznością. Prezentowane dzieła podejmują temat życia i śmierci, nie stroniąc od drastycznego obrazowania czy czarnego humoru. Na ekspozycji znajdzie się 250 prac autorstwa m.in. Käthe Kollwitz, Edvarda Muncha, Vincenta van Gogha, Arnolda Böcklina, Helene Schjerfbeck i Ernsta Ludwiga Kirchnera, które zostaną zestawione z twórczością starych mistrzów, takich jak Hans Holbein, Lucas van Leyden, Albrecht Dürer czy Lucas Cranach Starszy. „Gothic Modern: From Darkness to Light”, Nasjonalmuseet, Oslo, 28 lutego – 15 czerwca 2025 roku Nikt nie spodziewał się, że St Ives – ciche rybackie miasteczko na zachodnim krańcu Kornwalii – stanie się oazą dla kilku pokoleń awangardowych artystów. Malowniczości nadmorskiego krajobrazu ulegli m.in. Ben Nicholson, Barbara Hepworth, Christopher Wood, Wilhelmina Barns-Graham, Naum Gabo i Patrick Heron. Choć w historii sztuki znani są jako „St Ives School”, to jednak nie tworzyli formalnej grupy, której działalność określona byłaby jednolitym programem. Mimo to lokalny pejzaż stanowił dla nich punkt wyjścia do definiowania na nowo założeń abstrakcjonizmu, zasad kompozycji i charakteru medium artystycznego. Wystawa „St Ives, i gdzie indziej” w Muzeum Sztukiw Łodziprzybliży historię tej artystycznej kolonii. Prace Brytyjczyków zostaną zaprezentowane w relacji z dziełami rodzimych twórców, m.in. Saszy Blondera,Katarzyny Kobro i Władysława Strzemińskiego. Jak mówi kurator łódzkiej ekspozycji Paweł Polit: –Łącznik między obydwoma środowiskami stanowi twórczość Piotra Potworowskiego, którego pobyt w Polsce w latach 1958–1962 był okazją do zastosowania idei wypracowanych przez niego w Wielkiej Brytanii, w artystycznym dialogu ze środowiskiem brytyjskim, w kontekście polskim. „St Ives, i gdzie indziej”, Muzeum Sztuki w Łodzi, 5 marca – 8 czerwca 2025 roku Piętrowe torty, ciastka z kremem, karmelizowane jabłka na patyku, lizaki, gumy balonowe, a także hamburgery, pieczone kurczaki i butelki oranżady – to bohaterowie obrazów Wayne’a Thiebauda. Jego martwe natury z barowych witryn, delikatesowych regałów czy półek w butikach przedstawiają realia dobrobytu w powojennych Stanach Zjednoczonych. Ukazują zarazem błogostan i nienasycenie amerykańskiego społeczeństwa. Obrazy Thiebauda stanowią krytykę nadmiaru i konsumpcji, jednak ukrytą pod lukrem sentymentalizmu i nostalgii za prostszymi czasami. Jego malarstwo jest równocześnie karykaturalne i przejmująco poważne, tandetne i kunsztowne, banalnie proste i semantycznie zawiłe. Twórczości jednego z najoryginalniejszych malarzy Zachodniego Wybrzeża USA poświęcona zostanie monograficzna wystawa w Fine Arts Museums w San Francisco. Znajdzie się na niej blisko 60 prac z lat 1957-2020. Obok słynnych pop-artowych martwych natur zaprezentowane zostaną również (mniej znane, lecz równie fascynujące pod względem formalnym) portrety, reinterpretacje dzieł dawnych mistrzów, a także pejzaże gór oraz kalifornijskich miast. „Wayne Thiebaud: Art Comes from Art”, Legion of Honor – Fine Arts Museums of San Francisco, 22 marca – 17 sierpnia 2025 roku W historii sztuki Émile Antoine Bourdelle znany jest nie tylko jako pomocnik słynnego Auguste’a Rodina oraz ceniony rzeźbiarz wczesnego modernizmu – autor „Herkulesa napinającego łuk”, pomnika Adama Mickiewicza w Paryżu czy reliefów na fasadzie Théâtre des Champs-Elysées. Zasłynął też jako wybitny pedagog w legendarnej Académie de la Grande Chaumièrena Montparnassie. W pracowni francuskiego mistrza szkolili się Alberto Giacometti, Aristide Maillol i Wiera Muchina, a także grono Polek i Polaków. Majowa wystawa w warszawskiej Królikarni przybliży twórcze losy polskich artystek, które doskonaliły swój warsztat pod okiem Bourdelle’a. Zobaczymy prace m.in. Marii Lednickiej-Szczytt, Luny Drexler, Olgi Niewskiej, Miki Mickun i Kazimiery Małaczyńskiej-Pajzderskiej. Ekspozycja ujawni wpływ nauk mentora na jego uczennice, jak również ich własne poszukiwania indywidualnego języka ekspresji. „Kierunek Paryż. Polskie artystki z pracowni Bourdelle’a”, Królikarnia – Muzeum Rzeźby im. Xawerego Dunikowskiego, Warszawa, 9 maja – 26 października 2025 roku Na wystawie „Radical!” w wiedeńskim Belwederze zgromadzone zostaną dzieła ponad 60 wybitnych artystek sztuki modernistycznej, m.in. Claude Cahun,Soni Delaunay, Alexandry Exter, Hannah Höch, Katarzyny Kobro,Sophie Taeuber-Arpi Fahrelnissy Zeid. Choć różniły je generacja, pochodzenie i styl, to jednak łączyła wspólna misja kreowania nowych języków wizualnych oraz form reprezentacji, mających odzwierciedlać współczesny im świat. Ich prace w sposób poruszający dokumentują społeczne przeobrażenia pierwszej połowy XX wieku, a także problemy politycznych zawirowań i technologicznych przemian. Wystawa eksploruje indywidualny i zróżnicowany charakter działań malarek, rzeźbiarek i fotografek: od abstrakcji do figuratywności, od krytyki po aktywizm. Jednocześnie rozbija ideę linearnego następowania po sobie ruchów awangardowych i uwalnia twórczość artystek z historycznych mechanizmów, które przyczyniły się do ich zapomnienia. Ekspozycja rzuca wyzwanie męskocentrycznej historii, która marginalizowała lub wręcz wykluczała kobiety z kanonu sztuki nowoczesnej. „Radical! Women Artists and Modernism 1910-1950”, Belvedere, Wiedeń, 18 czerwca – 12 października 2025 roku Relacja między człowiekiem a technologiąnajczęściej ogranicza się do wyobrażenia, w którym maszyna odgrywa rolę wybawiciela, pokonującego ludzkie ograniczenia, albo staje się potworem, zagrażającym naszemu istnieniu. Pokaz „Soft Robots” w Copenhagen Contemporary proponuje alternatywne scenariusze. Współcześni artyści (m.in. Alice Bucknell, Joan Heemskerk, WangShui) rozwijają nowe, bardziej złożone wizje, w których ludzie, technologia, zwierzęta i rośliny egzystują w symbiozie. Koncepcję kopenhaskiej wystawy zaczerpnięto z baśni „Słowik” Hansa Christiana Andersena, w której mechaniczny (robotyczny) ptak kontrastuje z ożywczym śpiewem prawdziwego słowika. Zaprezentowane na ekspozycji dzieła przekraczają dualizm sztuczne/naturalne, maszynowe/organiczne. Stanowią próbę odpowiedzi na pytania: czy wytwory techniki są w stanie dopełnić lub zastąpić realne życie? Gdzie leży granica rozwoju technologii? Czy robot może mieć duszę? „Soft Robots”, Copenhagen Contemporary, Kopenhaga, 20 czerwca – 31 grudnia 2025 roku „Kopciła jak lokomotywa i mówiła z charakterystycznym akcentem klasy robotniczej, przez co robiła wrażenie rozrabiaki. W rzeczywistości była bystrą i fascynującą osobą i tak umiejętnie żonglowała pomysłami, że trudno było się oprzeć jej niezliczonym, porywającym monologom” – tak Gregor Muir wspominał Sarah Lucas, gdy dopiero rozpoczynała karierę artystyczną. Dziś jej nazwisko kojarzy się z jednym z najważniejszych zjawisk w sztuce końca XX wieku – kręgiem Young British Artists. Obok Damiena Hirsta,Tracey Emin, Iana Davenporta czy Jake’a i Dinosa Chapmanów Sarah Lucas należała do grupy skandalistów, którzy w latach 90. wybudzili brytyjską sztukę z letargu. Posługując się zwykłymi przedmiotami (np. krzesła, materace, rajstopy, papierosy), które przetwarza w antropomorficzne hybrydy, artystka bezceremonialnie rozprawia się z mizoginią, klasizmem, szowinizmem, społecznymi stereotypami czy polityczną hipokryzją. Bawi się przy tym humorystyczną dwuznacznością, (auto)ironią, grą skojarzeń. Na subwersywnej sztuce Brytyjki skupi się solowa wystawa w Museum of Contemporary Art Kiasma w Helsinkach. Będzie to pierwsza retrospektywa Lucas w tej części Europy. „Sarah Lucas”, Museum of Contemporary Art Kiasma, Helsinki, 10 października 2025 – 1 marca 2026 roku Ewa Pachucka znana jest lepiej w Australii (gdzie spędziła blisko 30 lat życia) niż w Polsce. Jej prace znajdują się w kolekcji National Gallery of Australia w Canberze czy National Gallery of Victoria w Melbourne. Planowana na jesień retrospektywa w warszawskiej Zachęcie stanowi więc okazję, by na nowo odkryć twórczość jednej z najciekawszych reprezentantek Polskiej Szkoły Tkaniny. Kreowane przez nią rzeźbiarskie szydełkowe struktury z włókna konopnego, juty czy sizalu w oryginalny sposób odnoszą się do ludzkiej cielesności, a także związku człowieka z naturą. Prócz rzeźb i instalacji wykonanych wmedium tkaninyna ekspozycji zaprezentowane zostaną również monotypie i reliefy. Jak zauważa kurator wystawy Michał Jachuła: –Porzucenie dekoracyjności na rzecz eksponowania surowości formy i materii oraz bardzo wczesne uprzestrzennienie prac sytuują sztukę Pachuckiej jako wyjątkowo nowatorską na międzynarodowej scenie artystycznej XX wieku. „Ewa Pachucka. Retrospektywa”, Zachęta – Narodowa Galeria Sztuki, Warszawa, od października 2025 do stycznia 2026 roku (dokładny termin zostanie ogłoszony wkrótce)"
https://www.vogue.pl/a/najpiekniejsze-prezenty-do-domu-ze-swiatecznej-kolekcji-la-mania-home-2024,Najpiękniejsze prezenty dla miłośników przytulnego minimalizmu,"Eleganckiesoiréew historycznej willi to wymarzona sceneria dla świątecznej kampaniiLa Mania Home. W nowej kolekcji marki znalazły się minimalistyczne zastawy stołowe, aromatyczne świece zapachowe i piękne ozdoby choinkowe, które sprawdzą się doskonale na prezent dla ukochanej osoby. Róże to najbardziej romantyczny akcent, który w tym sezoniezdobi zarówno nasze wieczorowe kreacje, jak i świąteczne wnętrza. Dzięki bombce Rose zagości również na naszych choinkach. Wykonana tradycyjną techniką dekoracja wyróżnia się unikatowym kształtem oraz trzema eleganckimi kolorami do wyboru: szkarłatną czerwienią, elegancką czernią i subtelną bielą. Świecie zapachowe tosprawdzony pomysł na prezent. Leather Amber daleko jednak do zwykłego podarunku. Zamknięta w kobaltowym szkle mieszanka zapachu zmysłowej skóry, aromatycznej gałki muszkatołowej i świeżo mielonego pieprzu oraz aromatów drzewa cedrowego i paczuli, czyni świecę La Mania Home wymarzonym podarunkiem dla bliskich o szczególnie wyrafinowanym guście. Ponadczasowa krata powraca w wielkim stylu. W nadchodzących sezonach będziemy ją nosić na ciepłych, wełnianych marynarkach, plisowanych spódnicach, a także garniturach. W interpretacji La Mania Home elegancki wzór zagościł na porcelanowej zastawie Chambord. Złoty akcent na filiżankach i czarny rant na spodkach nadaje im wyraz szczególnej szlachetności. W takim komplecie poranna kawa będzie smakowała wybornie. Nachodzący sezon będzie należał do ciepłych brązów w odcieniu gorącej czekolady. Potwierdza toMocha Mousse, kolor roku Instytutu Pantone, a także świąteczna kolekcja La Mania Home, w której nie mogło zabraknąć dekoracji w apetycznej tonacji. Skąpana w czekoladowym brązie poduszka Otero została wykonana z przyjemnego w dotyku tworzywa imitującego naturalne futro. Dzięki niej każde wnętrze zyska przytulny charakter rodem ze świątecznych klasyków. Sprawdzony pomysł dla zwolenników minimalizmu? Zestaw prostych bombek w klasycznym kolorze. Nam szczególnie spodobała się seria No. 2. Podobnie jak dekoracyjne róże, każda bombka jest unikatowa. Stworzone w lokalnych, rzemieślniczych manufakturach ozdoby utrzymane są w odcieniu złamanej bieli. Złote zwieńczenie i czarna, satynowa zawieszka na pewno nie umkną uwadze obdarowanego estety. W tym roku zamiast klasycznego zapachu podaruj ukochanej osobie perfumy… do domu, najlepiej w formie designerskiego dyfuzora, który pokochały it-girls. Oriental Dusk czerpie z bogactwa roślinnych aromatów – paczuli, szafranu, drzewa sandałowego i cedrowego oraz irysów. Zamknięty w ciemnobrązowym szkle dyfuzor wypełni dom kojącym zapachem. Tym sposobem świąteczny wypoczynek stanie się prawdziwą ucztą dla zmysłów. Jedyne, o czym marzymy w długie, chłodne wieczory, to wyciągnąć się na kanapie, wypić filiżankę zimowej herbaty i zagłębić się w lekturę ulubionej powieści. Dlatego pod choinkę, w duecie z nową książką, podaruj bliskiej osobie poduszkę Grasso, wykonana z najwyżej jakości skóry. Eleganckiego charakteru dodaje jej modna plecionka, którą w tym sezonie nosimy również na naszych it-bags. Jeśli obdarowywana przez nas osoba kocha wyprawiać przyjęcia, podaruj jej eleganckie serwetki Solenne White. Każda z nich została wykonana z naturalnego lnu w odcieniu kości słoniowej, a następnie ozdobiona subtelnym przeszyciem. Serwetki ze świątecznej kolekcji marki przywodzą na myśl te towarzyszące królewskiej zastawie. Jesteśmy pewni, że równie pięknie będą prezentowały się na naszym wigilijnym stole. Doskonałym dopełnieniem zestawu Solenne White będą mosiężne obrączki do serwetek Ottone. Dbałość o detal to wizytówka marki i jej projektantów, dlatego w ich wydaniu nawet tak praktyczna dekoracja wygląda jak małe dzieło sztuki. Geometryczny kształt to ukłon w stronę modernistycznej estetyki z lat 20. i 30., podobnie jak odcień chłodnego złota i tłoczone logo La Mania. Miłośnikom wykwintnych win i sommelierom-amatorom polecamy podarować zestaw kieliszków do białego wina Fiore. Ich płaskie, szerokie dno zapewni winu maksymalną przestrzeń do oddychania, co pozwoli cieszyć się pełnią jego smaku. Eleganckie, minimalistyczne kieliszki wykonano z krystaliny, która wyróżnia się szczególną dźwięcznością, wysokim połyskiem i wytrzymałością zarazem. Pozostaje już tylko wznieść świąteczny toast."
https://www.vogue.pl/a/hugh-grant-odnalazl-szczescie-u-boku-zony-anny-eberstein-jak-wieczny-kawaler-zostal-mezem-i-ojcem,Hugh Grant ustatkował się u boku Anny Eberstein,"Hugh Grant zarzekał się, że nigdy się nie ożeni. U boku Anny Eberstein wieczny kawaler się ustatkował. Teraz największe szczęście daje mu rodzina. Jak poznał swoją ukochaną żonę? Co daje mu ojcostwo? Dlaczego nie lubi opowiadać o życiu prywatnym? –Pytasz, czy wierzę w małżeństwo? W to, że mam tkwić całe życie w nudnym, monogamicznym związku, bez skoków w bok? Nie, nie wierzę w to– mówiłHugh Grantlatem 2016 roku w programie Howarda Sterna. –Uważam małżeństwo za mało romantyczne. Zamykasz się w nim na świat– tłumaczył. Zaledwie dwa lata później ożenił się z Anną Eberstein. Dziś wychowują troje dzieci, a życie rodzinne daje dawnemu wiecznemu kawalerowi szczęście. I choć trudno wyobrazić sobie Daniela Cleavera z„Dziennika Bridget Jones”oglądającego z dziećmi „Świnkę Peppę”, to u boku Eberstein Grant naprawdę się ustatkował. Wcześniej słynął ze skandali. –Właśnie obejrzałem mój najnowszy film, moją pierwszą hollywoodzką produkcję. I byłem absolutnie zdruzgotany… Musiałem jakoś odreagować– opowiadał zakłopotany Hugh Grant w wywiadzie w 1995 roku. Kilka tygodni wcześniej trafił do aresztu w Los Angeles, gdy policjanci nakryli go na uprawianiu seksu z pracownicą seksualną na Sunset Boulevard. – Zapytałem mojego ówczesnego menedżera, czy to może negatywnie wpłynąć na moją karierę. I choć zawsze na wszystko odpowiadał, że będzie dobrze, tym razem powiedział, że jest raczej kiepsko– wspominał. I rzeczywiście, było kiepsko. W 1995 roku 35-letni Hugh Grant był wciąż w związku z brytyjską modelką i aktorkąElizabeth Hurley. Gdy rok wcześniej przyszli razem na premierę komedii romantycznej„Cztery wesela i pogrzeb”z Grantem w roli głównej, awansowali na ulubioną parę Wielkiej Brytanii. Aktor, dzięki występowi u bokuAndie MacDowell, uchodził za subtelnego intelektualistę. Przystojny, szarmancki, zabawny – kobiety na całym świecie go pokochały. Jego serce skradła Hurley, której look ze wspomnianej premiery, mała czarna od Versace z rozcięciem spiętym złotymi agrafkami, zapisał się w historii mody. Choć po skandalu związkowi wróżono rychły koniec, miłość przetrwała. –Wbrew temu, o czym rozpisywały się media, Elizabeth była dla mnie w tym trudnym czasie absolutnie cudowna– wyznał później gwiazdor. Ostatecznie Grant i Hurley rozstali się w przyjaźni dopiero w 2000 roku. Aktor został nawet ojcem chrzestnym syna Elizabeth, Damiana Hurleya.Uwielbiam Hugh, choć przyznaję, że bywa męczący i potrafi strasznie wkurzyć– śmiała się gwiazda w rozmowie z Andym Cohenem w 2015 roku. –Za to w łóżku jest świetny– dodała. Grant wyznał z kolei, że dziś są z Hurley jak brat i siostra. –Znamy się od tak dawna, razem wchodziliśmy w ten biznes. Żadne z nas nie miało grosza przy duszy, mieszkaliśmy w jakiejś ruderze.Te wspólne lata połączyły nas na zawsze. Kilka lat po rozstaniu z Hurley Grant związał się z wówczas najlepszą partią w Wielkiej Brytanii, Jemimą Khan. Dziennikarka i producentka telewizyjna o twarzy i figurze top modelki pochodziła z zamożnej, utytułowanej rodziny i przez dziewięć lat była żoną znanego pakistańskiego krykiecisty Imrana Khana. To właśnie ona wdrażałaksiężną Dianęw tajniki pakistańskiej kultury, gdy ta spotykała się z chirurgiem Hasnatem Khanem. Gdy związała się z Hugh, Jemima miała 30 lat i była świeżo po rozwodzie. Plotkowano o zaręczynach i zbliżającym się ślubie, ale trzy lata później po wielkim uczuciu nie było śladu. Im bardziej Hugh Grant stawał się sławny, tym bardziej odsuwał media od swojego życia prywatnego. Unikał wywiadów, właściwie nie pojawiał się na czerwonym dywanie. Dziennikarze nazywali go gburem, bo rzadko odpowiadał na osobiste pytania. Gdy więc latem 2011 roku wyszło na jaw, że zostanie ojcem, tabloidy początkowo nie wiedziały, kto jest matką jego dziecka. Okazało się, że aktor od dawna spotykał się z pochodzącą z Chin Tinglan Hong. Poznali się, gdy wychodził z azjatyckiej restauracji Bayee Village, w której często jadał kolacje ze znajomymi. Hong pracowała w niej jako recepcjonistka. Zdołała tak zauroczyć Granta, że zaprosił ją na randkę. Gdy we wrześniu 2011 roku Hong urodziła Grantowi córkę, myślano, że aktor się ustatkuje. Ale najsłynniejszy brytyjski playboy ani myślał rezygnować ze swojego stylu życia. Wkrótce na kameralnym przyjęciu w Londynie poznał producentkę telewizyjną, niemal dwadzieścia lat od siebie młodszą Annę Elisabet Eberstein. Kobieta zagadnęła go w sprawie nowego projektu, nad którym pracowała i do którego chciała go zaangażować. Szybko okazało się, że mają dużo wspólnego, więc postanowili kontynuować znajomość. 28-letnia Eberstein mieszkała w Londynie, ale urodziła się i dorastała w Szwecji. Studiowała najpierw ekonomię na Uniwersytecie w Uppsali, potem kontynuowała edukację w Tennessee w Stanach. Po uzyskaniu dyplomu związała się z branżą telewizyjną, pracowała m.in. dla kanału ESPN. W 2014 roku Anna razem z kuzynką założyła dziecięcą markę odzieżową Ace & Me. Sama była już wtedy matką – 3 września 2012 roku urodziła Grantowi syna. John Mungo Grant został nazwany po dziadku, ukochanym ojcu aktora. Grant wciąż nie był jednak gotów na poważny związek, tym bardziej że wciąż nie zakończył poprzedniego, z Tinglan Hong, która zresztą była w ciąży. Dlatego ledwie trzy miesiące po przyjściu na świat pierwszego syna, Grant doczekał się drugiego. Oczywiście wybuchł skandal. Tym razem gwiazdor jednak ani publicznie się nie kajał, ani w ogóle nie komentował skomplikowanej sytuacji prywatnej. Za to wiedział już, co zamierza zrobić. Aktor ostatecznie zerwał z Tinglan Hong i związał się, tym razem na serio, z Anną Eberstein. W 2015 roku na świat przyszło ich drugie wspólne dziecko, córka Lulu, a w 2018 roku trzecie – córka Blue. 25 maja 2018 roku, dwa miesiące po tym, jak po raz piąty został ojcem, zbliżający się do sześćdziesiątki Hugh Grant poślubił Annę Eberstein. Bez medialnego wesela, wystarczyła skromna uroczystość w urzędzie stanu cywilnego w Londynie w otoczeniu rodziny i przyjaciół. Na zdjęciach z wydarzenia, które trafiły do mediów, państwo młodzi wydawali się bardzo szczęśliwi. Nie wszyscy uwierzyli jednak w szczerość intencji aktora. W internecie pojawiła się nawet sugestia, że Hugh poślubił Annę tylko po to, by ułatwić rodzinie wspólne podróżowanie. Ten absurdalny zarzut wypłynął po wywiadzie, którego Grant udzielił w programie „USA Today”. Wyznał wtedy, że poczuł się niekomfortowo, gdy przechodził przez kontrolę imigracyjną ze swoimi dziećmi, a Anna, nosząca inne nazwisko, oddzielnie.Zrozumiałem, że to nie tak powinno być– powiedział. –Owszem, długo postrzegaliśmy z Anną małżeństwo jako przestarzałą ideę, ale w momencie gdy pojawiają się dzieci, wszystko się zmienia– dodał. Gdy jego przeinaczona wypowiedź zaczęła żyć własnym życiem, szybko położył kres plotkom, publikując na Twitterze wymowny wpis. „Poślubiłem Annę, bo ją kocham” – napisał. I kropka. Okazało się, że Hugh Grant, niegdyś tak sceptycznie podchodzący do małżeństwa, polubił swoje nowe życie u boku Eberstein.Przyznaję, że jest naprawdę miło –zdradził. – Powinienem poślubić Annę już dawno temu! Mam szczęście, naprawdę mam szczęście. Moja żona jest po prostu wspaniała. Ostatnio państwo Grantowie coraz częściej pojawiają się razem na oficjalnych wydarzeniach. Aktor najpierw promował film„Wonka”, a teraz niepokojącego„Heretica”. Razem z Anną przeszedł po czerwonym dywanie na festiwalu filmowym w Toronto, a także niedawno na galowej premierze filmu w Berlinie.Z kolei w Walentynki 2025 roku do kin wchodzi kolejna część przygód Bridget Jones. Tym razem w filmie nie zabraknie Daniela Cleavera, w którego, począwszy od 2001 roku, wciela się Hugh Grant. Co zabawne, żona aktora nie przepada za jego najsłynniejszymi filmami. Chętniej niż„To właśnie miłość”,„Notting Hill”czy „Był sobie chłopiec” ogląda kino akcji. W rozmowie z Sethem Meyersem Grant powiedział: –W naszym domu to moja żona nosi spodnie. Naprawdę. Lubi kino akcji, w którym leje się krew. Ona ogląda filmy gangsterskie, podczas gdy ja wzruszam się na „Rzymskich wakacjach” czy „Dźwiękach muzyki”.Nigdy nie przepadała za tymi wszystkimi komediami romantycznymi, w których grałem. Za to całkiem podobają jej się produkcje, w których występuję ostatnio. Hugh Grant pokochał bycie nie tylko mężem, lecz także ojcem. Przyznaje, że bardzo spełnia się w tej roli. –To najpiękniejsze, co mi się w życiu przydarzyło –zdradził magazynowi „People”. – Wspaniale jest być otoczonym taką ilością miłości. Nagle przestajesz być dla siebie najważniejszy, kochasz drugą osobę bardziej niż samego siebie – to uczucie było mi wcześniej nieznane. I, co więcej, ta druga osoba też cię kocha. To doprawdy cudowne. Grant wyznał też, że potwornie tęsknił za Eberstein i dziećmi, gdy w 2020 roku kręcił serial„Od nowa”zNicole Kidman. Zdjęcia odbywały się w Nowym Jorku, musiał więc na kilka tygodni opuścić londyński dom i zamieszkać na planie. –Najpierw pomyślałem sobie: fantastycznie, w końcu odetchnę! Nareszcie cisza i spokój!– opowiadał. –Wystarczyło jednak, że wysiadłem z samolotu, a już potwornie za nimi wszystkimi tęskniłem. To był dla mnie trudny okres. Dziś najstarsze dziecko Hugh Granta ma 13 lat, najmłodsze – 6. Niedawno aktor wyznał, że uważa, iż został ojcem zdecydowanie za późno. W końcu gdy urodziła się jego pierwsza córka, był po pięćdziesiątce. Może jednak właśnie tyle czasu potrzebował, by oscarowo odegrać swoją nową rolę, tym razem bez scenariusza. –Myślę, że każdy, kto ma małe dzieci, zgodzi się, że jest to jednocześnie najgorszy i najlepszy czas w życiu –mówił gwiazdor w wywiadzie dla „Radio Times”. –Gdy mając kaca, stajesz na kolejną zepsutą zabawkę, myślisz sobie: „To jakiś koszmar”. Ale kiedy patrzysz na ich zdjęcia w swoim smartfonie, zdajesz sobie sprawę, jak bardzo jesteś szczęśliwy."
https://www.vogue.pl/a/wiazany-w-pasie-plaszcz-szlafrokowy-damski-to-ulubiony-fason-krolowych-i-ksiezniczek-zima-2025,Płaszcz szlafrokowy to ulubiony fason królowych i księżniczek,"Damski płaszcz szlafrokowyzyskuje coraz więcej przywilejów na brytyjskim oraz duńskim dworze. To właśnie ten fason płaszcza wiązanego w pasie cieszy się popularnością wśród koronowanych głów. W swoich szafach mają go już królowa Kamila, księżniczka Beatrycze oraz duńska królowa Maria. Łączy ich ten sam krój, jednak każda z royalek wybrała inny kolor modnego okrycia wierzchniego. Podczas gdyksiężna Kate jest wierna dopasowanemu fasonowi płaszcza damskiego, pozostałe członkinie rodzin królewskich śmiało eksperymentują z trendami. Zarówno królowe, jak i jedna z najbardziej stylowych księżniczek postawiły na jeden z najmodniejszych fasonów płaszczy damskich sezonu. Jak płaszcz szlafrokowy noszą królowa Kamila, duńska królowa Maria oraz księżniczka Beatrycze? Dla wielu osób z pewnością zaskoczeniem było, gdy podczas tradycyjnego bożonarodzeniowego spaceru brytyjskiej rodziny królewskiej w posiadłości Sandringham księżna Kate i królowa Kamila pojawiły się w dopasowanych stylizacjach. Po trudnym roku 2024 monarchinie postawiły na symbolizującą nadzieję zieleń w głębokim odcieniu. Jednak obie wyróżniły się fasonami płaszczy. Podczas gdy księżna Kate postawiła na ulubiony dopasowany model damskiego płaszcza, królowa Kamila wybrała równie elegancki płaszcz szlafrokowy. Żonakróla Karola IIIprezentowała się niezwykle elegancko w świetnie skrojonym modelu okrycia wierzchniego, którego kołnierz zdobiły biżuteryjne akcenty w kształcie liści. Stylizację królowej konsorty dopełniają długie czarne kozaki, pikowana torebka oraz zielony kapelusz z wytwornym piórem.Zielony płaszcz zimą 2025 stał się nową klasyką, która z całą pewnością warta jest inwestycji, nie tylko na królewskim dworze. Niegdyśksiężniczka Beatryczezajmowała niechlubne miejsce na szczytach list najgorzej ubranych Brytyjek. Dziś za sprawą stylistki Olivii Buckingham została okrzyknięta jedną z najbardziej stylowych i godnych naśladowania. Tym razem modna royalka poszła w ślady królowej Kamili i na tę samą uroczystość bożonarodzeniową w posiadłości Sandringham również wybrała ponadczasowy płaszcz szlafrokowy. Córka księcia i księżnej Yorku wybrała jednak wełniany płaszcz szlafrokowy w klasycznym beżowym kolorze. Jej stylizację uzupełniają długie czarne kozaki z dopasowaną cholewką, czarne rękawiczki oraz kopertówka. Na uwagę zasługuje welurowa opaska, która wyróżnia ją na tle pozostałych członkiń brytyjskiej rodziny królewskiej, które na świąteczną okazję założyły eleganckie kapelusze. Elegancki płaszcz szlafrokowy podbija nie tylko brytyjski dwór. Trend ten zawędrował także do Danii, gdzie lansuje go królowa Maria. Arystokratka nosi długi płaszcz szlafrokowy w wyróżniającym się odcieniu energetycznej pomarańczy. Jej długi płaszcz szlafrokowy za sprawą wiązania w pasie pięknie podkreśla talię oraz wysmukla sylwetkę. Monarchini wybrała do swojej świątecznej stylizacji szary golf oraz szare kozaki z luźną cholewką."
https://www.vogue.pl/a/podcast-kroniki-paryskie-s-3-odc-5-edith-piaf-czy-nie-zalowala-niczego,"Podcast „Kroniki paryskie”, s. 3, odc. 5: Edith Piaf. Czy nie żałowała niczego?","Edith Piaf. We Francji stała się legendą, na świecie symbolem Francji. Królowafrancuskiej piosenki,  „wróbelek"" o wyjątkowo silnym głosie i równie niezłomnym charakterze. Jej życiem była scena, największą miłością publiczność. Mierzyła zaledwie 147 cm, napisała ponad 80 piosenek, miała mieć 50. kochanków. Z życia czerpała pełnymi garściami, nie myśląc o tym, że kiedyś będzie musiała za to zapłacić najwyższą cenę. Jednak była na to gotowa – przed śmiercią wyśpiewała przecież: „niczego nie żałuję”. Ale jaka naprawdę byłaEdith Piaf? I jak rzeczywiście wyglądało jej życie, skoro sama zadbała, by obrosło mitami?  Podcastu „Kroniki paryskie”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/kim-jest-aktorka-sarah-sofie-boussnina-czyli-ksiezniczka-ynez-z-nowego-serialu-hbo-diuna-proroctwo,Sarah-Sofie Boussnina gra wojowniczą księżniczkę Ynez w serialu „Diuna: Proroctwo”,"Sarah-Sofie Boussnina była jedyną kandydatką do roli Ynez Corrino. Diane Ademu-John i Alison Schapker, twórczynieserialu „Diuna: Proroctwo”, od razu dostrzegły w niej swoją księżniczkę. Kim jest duńska aktorka, o której usłyszymy jeszcze nie raz? Uniwersum „Diuny” należy do potężnych kobiet. W obu filmach Denisa Villeneuve’a na pierwszy plan wysuwają się lady Jessica, Chani i księżniczka Irulana, które w powieści Franka Herberta nie wychodzą z cienia Paula Atrydy. W„Diunie”i„Diunie: Części drugiej”wszystkie trzy walczą u jego boku jak równe z równym. Wraz z premierą serialu „Diuna: Proroctwo” grono wpływowych, utalentowanych i fascynujących bohaterek poszerzyło się o szereg nowych postaci, w tym księżniczkę Ynez Corrino, którą zagrała Sarah-Sofie Boussnina. Akcja serialu toczy się 10 tysięcy lat przed wydarzeniami znanymi z filmów lub, jak woli Emily Watson, „10 tysięcy lat przed Chalametem”. Po zakończeniu wojny z myślącymi maszynami światu ludzi wciąż daleko do ideału. Z potrzeby zmiany rodzi się żeńskie zgromadzenie The Sisterhood, pierwowzór zakonu Bene Gesserit. Na jego czele stają Valya i Tula Harkonnen (Emily Watson i Olivia Williams), które nie cofną się przed niczym, aby osiągnąć swój cel. Szczególnie ważnym pionkiem w ich grze o tron zajmuje księżniczka Ynez (Boussnina), córka imperatora Corrino i jego żony (Mark Strong i Jodhi May). Plany sióstr Harkonnen może jednak pokrzyżować tajemniczy żołnierz z Arrakis (Travis Fimmel). Serial jest luźną adaptacją powieści „Zgromadzenie Żeńskie z Diuny” Briana Herberta, syna słynnego pisarza. Boussnina opowiada o fabule serialu z przejęciem godnym największych fanów uniwersum. Podobnie jak większość świata, aktorka poznała jednak „Diunę” dopiero za sprawą filmu Villeneuve’a: –Pamiętam, że wyszłam z kina oniemiała. To był prawdziwy spektakl– wspomina. Gdy zdzwaniamy się na Zoomie, aktorka przygotowuje się do londyńskiej premiery serialu. Z Nowego Jorku przyleciała na kilka dni do Kopenhagi, w której mieszka od lat. –Moją uwagę skradła lady Jessica. Rebecca Ferguson jest niesamowita w tej roli, szczególnie w scenie próby Gom Jabbar. Natychmiast zapragnęłam dowiedzieć się więcej o Bene Gesserit. Wtedy nawet nie przyszło jej do głowy, że niespełna rok później sama stanie się częścią tej opowieści. Latem 2022 roku aktorka została poproszona o nagranie self-tape’a, czyli krótkiej sceny na potrzeby castingu do nowego serialu. –Wiedziałam tyloko, że chodzi o rolę buntowniczej księżniczki– mówi Boussnina. Choć scenariusz wydał jej się szczególnie dobry, nie chciała robić sobie nadziei: –Aktorzy wiedzą najlepiej, jak wiele podobnych zgłoszeń kończy się na tym etapie, dlatego po wysłaniu nagrania wróciłam do swoich zajęć. Ku jej zaskoczeniu zaledwie tydzień później otrzymała zaproszenie do spotkania z twórczyniami. –Dopiero wtedy dowiedziałam się, że chodzi o świat „Diuny”. Byłam wniebowzięta, ale uparcie starałam się zachować spokój. Diane Ademu-John i Alison Schapker rozmawiały z Boussniną, jak gdyby rola już do niej należała. Nim minął kolejny tydzień, tak się stało. Zdjęcia do „Diuny: Proroctwo” ruszyły zimą. Dopiero na planie aktorka dowiedziała się, że była jedyną kandydatką do roli. Twórczynie serialu od początku widziały w niej swoją księżniczkę. –Ynez to nie tylko dziedziczka tronu, ale również młoda kobieta, która wciąż odkrywa, kim jest. Eksperymentuje, chadza własnymi ścieżkami i nie boi się zabierać głosu. Dostatnie życie na dworze ma jednak swoją cenę.W przygotowaniu do roli pomogły jej biografie monarchiń i arystokratek. –To bardzo hermetyczny świat, w której jej jedynymi przyjaciółmi pozostają brat i prawdomówczyni. Choć wszyscy wiedzą, kim jest, nikt jej tak naprawdę nie zna. Fani „Diuny” pokochali młodą monarchinię, tak jak wcześniej Chani czy Irulanę. Miłośnicy mody natomiast docenili jej spektakularną szafę. –Nasza kostiumografka Bojana Nikitovic powiedziała mi, że Ynez nigdy nie nosi dwa razy tej samej kreacji– wspomina ze śmiechem aktorka. Styl księżniczki to miks nadwornej elegancji z zadziornym twistem, który nieprzypadkowo przywodzi na myśl stylowe ulice Kopenhagi. –Wszystkie stylizacje Ynes mogłyby znaleźć się w mojej szafie. Nawet jej wyszukane welony, które są wygodniejsze, niż się może wydawać. Gdy Boussnina pojawiła się na ekranie w pierwszym odcinku serialu, pomyślałam, że do złudzenia przypomina mi Winonę Ryder. Subtelna charyzma, dziewczęca uroda i ten sam zadziorny błysk w oku przywodzi na myśl aktorkę z czasów „Edwarda Nożycorękiego”. –To mój ulubiony film! Zawsze marzyłam, żeby wystąpić w filmie Tima Burtona– przyznaje Boussnina. Zanim to jednak nastąpi, aktorkę zobaczymy w nowym dramacie Terrence’a Malicka „The Way of the Wind” oraz innej produkcji science fiction „Storm Rider: Legend of Hammerhead”. Boussnina ma również zadatki na nową it-girl. Podczas trasy promującej serial aktorka błyszczała w gorsetowej sukni Vivienne Westwood, małej czarnej Celine i uroczych kompletach ShuShu/Tong. Nad jej garderobą czuwa Lorenzo Posocco, ulubiony stylista Rosalii, Normani i Duy Lipy. Niewykluczone, że w styczniu zobaczymy ją na pokazach mody. Do tego czasu do serwisu Max trafią dwa ostatnie odcinki sezonu, których Boussnina sama jeszcze nie widziała. –Szansa na bycie częścią tego wspaniałego świata to prawdziwy zaszczyt. Jak wszyscy widzowie nie mogę się już doczekać finału. Zdjęcia: Kyle Galvin @kylegalvin_Stylistka: Felicity Kay @felicitykay. Sarah-Sofie ma na sobie sukienkę Marques Almeida, buty Grenson, skarpetki Calzedonia i biżuterię CF ConceptMakijaż: Louise Hall @louisehallmakeupWłosy: Nick Rose @nickrartistry"
https://www.vogue.pl/a/podcast-jak-ona-to-robi-odcinek-specjalny-z-fotografka-gwiazd-marta-wojtal,"Podcast „Jak ona to robi”, odcinek specjalny: Z fotografką gwiazd Martą Wojtal","W odcinku specjalnymAnna Sańczukrozmawia zMartą Wojtal, cenioną fotografką, która od lat robi sesje dla marki Topestetic, inspiruje się historiami kobiet i promuje naturalne podejście do pielęgnacji. Fotografka dziś sama bierze udział w jej akcjach specjalnych jako ich bohaterka. Nawiązując do obecnej kampanii marki, „Co powiedziałabyś sobie sprzed lat?”, rozmawiamy z Martą o dorastaniu do swoich marzeń i potrzeb, o odwadze zmieniania życia. Wspominamy, jak Marta radziła sobie z wczesnym macierzyństwem (miała 17 lat, kiedy urodziła pierwszego syna) i co dziś powiedziałaby tamtej sobie – młodziutkiej matce, która musiała bardzo szybko wejść w dorosłość. Mówimy o tym, jak bohaterka postrzega kobiecość, o dbaniu o siebie w wielu wymiarach, o jej sposobach na codzienne pielęgnacyjne rytuały i wewnętrzne zasilanie baterii. A także o tym, co poprowadziło ją od bycia księgową w korporacji do pracy wziętej fotografki gwiazd. Kilka lat temu opowiedziała o swojej zawodowej wolcie właśnie wkampanii Topestetic, „Jesteś piękna, gdy jesteś sobą”– do dziś kobiety znajdują w niej inspirację dla siebie. W rozmowie nie zabraknie tematów związanych z pracą fotografki – co widzi zza obiektywu, patrząc na bohaterki swoich zdjęć, jakie są kobiety, które spotyka na planie i w życiu, czego się od nich uczy.  Podcastu „Jak ona to robi”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/podcast-czas-odzyskany-s-6-odc-4-gamifikacja-gosc-tomek-baginski,"Podcast „Czas odzyskany”, s. 6, odc. 4: Gamifikacja. Gość: Tomek Bagiński","Wyobraź sobie świat, w którympracanie jest konieczna, bo wszelkie podstawowe potrzeby człowiek ma zapewnione. Co znika?Sens życia, którego praca jest najlepszym i najbardziej podstawowym dostarczycielem. Rodzi się potrzeba uczynienia z naszej egzystencji gry, przeskakiwania kolejnych leveli, wykonywania questa za questem, byle tylko móc odpowiedzieć sobie na pytanie: Po co jest się na tej planecie?. Bez gamifikacji codzienności człowiek pogrążyłby się wapatii i w rozpaczy. O takim właśnie, zgamifikowanym świecie traktuje „Linia oporu” Jacka Dukaja – nowe wydanie, które jest pretekstem do rozmowy o samym zjawisku. Do tej rozmowy zaprosiłem Tomka Bagińskiego, twórcę filmowego („Katedra”,„Wiedźmin”), grafika, a w terminologii „Linii oporu” – „dostarczyciela sensów"". Jak się je robi i czy są narodowe, czy uniwersalne, czy są popkulturową papką, czy może kośćcem ludzkiego życia. To tematy naszej rozmowy.  Podcastu„Czas odzyskany”możesz posłuchać na  platformachSpotify,Apple PodcastsorazYouTube. Zobacz także:"
https://www.vogue.pl/a/klaus-busse-szef-zespolu-projektowego-maserati-o-istocie-procesu-tworczego-w-produkcji-luksusowych-samochodow,Klaus Busse: Nie zawodzimy oczekiwań,"Obchodząca w tym roku 110. urodziny marka Maserati w wyjątkowy sposób łączy zaawansowaną technologię z estetyką i pięknem. O jej istocie, przyświecających procesowi twórczemu wartościach oraz towarzyszących mu wyzwaniach rozmawiamy z Klausem Bussem, szefem zespołu projektowego Maserati. Czym jest Maserati? Na czym polega istota marki i jakie wartości reprezentuje? Tym, co oddaje istotę marki Maserati, jest GranTurismo. Nie chodzi jednak o model samochodu o tej nazwie. Nazwaliśmy go tak, ponieważ to produkt wzorcowy, doskonale oddający istotę idei GranTurismo, czyli idealnego połączenia osiągów i stylu. Zobrazuję to przykładem. Gdybym zaprosił cię do Turynu i poprosił, byś przyjechała z Warszawy dowolnym samochodem, być może wybrałabyś Maserati, ale jest wielce prawdopodobne, że zdecydowałabyś się na inny, jeszcze wygodniejszy samochód. Na dwie-trzy godziny przed celem podróży zadzwoniłbym do ciebie z propozycją, byś wstąpiła na Monzę [tor wyścigowy we Włoszech, niedaleko miejscowości Monza, na północ od Mediolanu – przyp. red.], choćby na jedno okrążenie. Wtedy zdałabyś sobie sprawę, że to nie wygodny SUV brytyjskiej luksusowej marki byłby doskonałym kompanem tej podróży, ale samochód idealnie balansujący pomiędzy stylem i osiągami. Właśnie to jest sedno GranTurismo. Kluczowym elementem designu Maserati jest opracowana przez naszych inżynierów wydajność. Osiągi samochodu przekładają się na jego wyjątkowe proporcje. Naszym zadaniem jest obleczenie tego w ponadczasowy design, ponieważ nie chcemy tworzyć samochodów, które będą wyglądały dobrze tylko przez dwa-trzy lata. Nasze samochody trafiają do kolekcji, dlatego jest w nich coś czystego, esencjonalnego. Gdy spojrzysz na dowolny z naszych modeli, jak np. MC20, GranTurismo, zauważysz masywne błotniki i niski przód nawiązujące do tego, w jaki sposób tworzyliśmy nasze auta w latach 40. i 50., kiedy projektowaliśmy je z myślą o wyścigach. Ówczesne auta wyścigowe miały centralny kadłub z odsłoniętymi kołami, a żeby dostosować je do ruchu drogowego, musieliśmy zakryć koła i dodać światła, co nadało im niesamowite kształty. Tego ducha konstrukcji nadal w nas czuć. Jak wygląda proces projektowania Maserati? Podam dwa przykłady. Pierwszy to MC20, supersamochód, który zaprojektowaliśmy i wprowadziliśmy na rynek bodajże w 2020 roku. Zaprojektowanie takiego samochodu zajmuje około dwóch-trzech lat. To był pierwszy całkowicie nowy Maserati, za którego projekt byłem odpowiedzialny. Gdy masz okazję stworzyć samochód niemający poprzednika, nie musisz martwić się o kontynuację tradycji, jak w przypadku modelu GranTurismo. MC20 to projekt stworzony od podstaw, więc tu pojawia się wiele filozoficznych debat: co ten samochód oznacza dla marki, w jakim kierunku chcemy ją poprowadzić, jaka jest rola supersamochodu w dzisiejszym społeczeństwie. Analizowaliśmy inne supersamochody; niektóre z nich są bardzo ostentacyjne, ale my chcieliśmy stworzyć coś bardziej przypominającego rzeźbę w ruchu. Kiedy zakończyliśmy ten filozoficzny etap, samochód zaprojektował się niemal samodzielnie, musieliśmy tylko przenieść go na papier. To jedno ekstremum. Drugie ekstremum to samochód, który niedawno zaprezentowaliśmy na Monterey Car Week w Kalifornii – GT2 Stradale. Wyścigowy GT2 w pierwszym pełnym sezonie wyścigowym zaliczył podium w każdym wyścigu – zdarza się to niezwykle rzadko. Odnieśliśmy taki sukces, że pomyśleliśmy: „Musimy uczynić ten model dostępnym dla naszych klientów”. Nie było więc żadnych debat, po prostu to zrobiliśmy. Projektowanie samochodów wymaga równowagi między zaawansowaną technologią a estetyką i pięknem. Jeśli mówimy o innowacji, Maserati to marka szczególna, bo jest w niej pewien poziom romantyzmu. Istniejemy prawie 110 lat, a wielu naszych klientów, zamykając oczy i wyobrażając sobie Maserati, widzi kabinę pachnącą skórą i drewno. Ale jako projektanci pamiętamy, że nasze korzenie to wyścigi, a wyścigi motywują nas do innowacji. Nie można wygrywać wyścigów, będąc jedynie romantykiem. W programie aut elektrycznych opracowaliśmy materiały, które są nowe nie tylko dla Maserati, lecz także dla całej branży. Czerpiemy inspiracje z branży mody, tej najbardziej luksusowej. Stąd np. przetworzony nylon czy proces laserowego wytrawiania, który zastosowaliśmy w motoryzacji po raz pierwszy. Stale więc przesuwamy granice. Gdy z kolei mówimy o praktyczności, misją samochodu jest przeniesienie cię z punktu A do punktu B. Jednak piękno Maserati nie tkwi w osiąganiu tego celu. Nie chodzi o dojazd pracy, do której dotrzeć musisz, ale o jazdę do pięknej restauracji w Alpach czy nad Morzem Śródziemnym. Przemierzając tę trasę Maserati, nie wybierasz drogi najkrótszej, lecz najpiękniejszą, jaką możesz znaleźć na mapie. Chodzi o emocje związane z jazdą; po włosku jest na to piękne słowo:allegria, które oznacza radość. Tego właśnie chcemy – by podróż tym samochodem dawała radość. Nie powiem „szczęście”, bo to jest słowo wyświechtane, ale „radość”, kiedy jesteś w pełni zrelaksowany i cieszysz się chwilą. To jest misja naszych aut. Dbamy oczywiście też o konwencjonalne elementy. Na przykład GranTurismo ma miejsce dla czterech dorosłych osób i ich bagażu, a ekrany są rozmieszczone tak, by nie rozpraszały kierowcy. Nasze samochody spełniają więc wszystkie standardowe wymagania. Ale z przejażdżki Maserati chciałbym, żebyś zapamiętała nie tylko przestrzeń i łatwość jazdy, lecz przede wszystkim emocje, jakie poczułaś, prowadząc ten samochód. Często musisz godzić się na kompromisy? Odpowiedź brzmi: nie. Maserati to chyba pierwsza i jedyna marka, dla której pracując, nie byłem zmuszony do żadnego kompromisu. Ale nie dlatego, że wszystko jest tak, jak chcemy. Nie, wcale nie. Gdy projektujemy samochód, wiemy, że jeśli jest tylko piękny, a nie oferuje wydajności, nie ma najmniejszego sensu. To nie jest Maserati. My rozumiemy, jak działają samochody, i wiemy, co oznacza wydajność. Kiedy tworzymy MC20, MCXtrema, GT2 Stradale i inne modele, wiemy, co jest potrzebne, aby samochód był aerodynamiczny, znamy wymagania dotyczące silnika, równowagi auta, wiemy, że musi być przestrzeń dla kierowcy, a ekran nie powinien być inwazyjny. My to wszystko wiemy. W Maserati nie możesz być projektantem, jeśli nie masz fundamentalnej wiedzy o tym, jak samochody muszą działać. Piękne jest jednak to, że w dziale inżynierii w Modenie mamy świetnych partnerów, którzy ogromnie szanują estetykę samochodu. Pochodzisz z Niemiec, studiowałeś w Wielkiej Brytanii, pracowałeś i mieszkałeś w USA. Teraz żyjesz we Włoszech. Czy miejsce, w którym mieszkasz i pracujesz, ma wpływ na twoją kreatywność? Nie powiedziałbym, że tak, ponieważ mam nadzieję, że poziom mojej kreatywności zawsze wynosił 100 proc., niezależnie od miejsc, w których byłem, ale na pewno zmieniło się moje podejście do designu. W Mercedes-Benz, gdzie spędziłem 10 lat, nauczyłem się designu jako rzemiosła, doskonałości w projektowaniu. W USA, jako osobie spoza Ameryki, o wiele łatwiej było mi z kolei zidentyfikować, czym jest amerykański design, co w nim jest pozytywnego. Kiedy przyjechałem do Włoch, zastanawiałem się, jakie jest moje miejsce tutaj, skoro jest tylu niesamowitych włoskich projektantów. Zaprzyjaźniłem się z dyrektorem generalnym Lavazza Espresso, który uświadomił mi, że choć nie istnieje coś takiego jak włoskie ziarno kawy, kawa jest najprawdopodobniej najbardziej ikonicznym włoskim napojem, co oznacza, że nie chodzi o to, skąd pochodzi składnik. Nie ma znaczenia, skąd pochodzimy ja czy projektanci z mojego zespołu. Ważne jest, jak szanujemy proces tworzenia i jak o niego dbamy. Możemy wciąż tworzyć ikoniczny włoski design, nawet jeśli my, jako jego składniki, pochodzimy z całego świata. Skąd czerpiesz inspiracje do projektów? Czy architektura, popkultura, może moda mają na nie wpływ? Najczęściej z takich rozmów jak ta. Dużo podróżuję, staram się spotykać ciekawych ludzi. Dni, kiedy patrząc na coś, dostrzegałem w tym kształt i przenosiłem go na samochód, dawno już minęły. Robiłem tak 20, może 25 lat temu. Dziś najważniejsza jest dla mnie energia. Gdy przyjechałem do Włoch, godzinami przesiadywałem na placach i placykach, popijając espresso i obserwując ludzi. To wiele nauczyło mnie o Włoszech. Nie tylko o tym, co Włosi noszą, ale też jak to noszą, z jaką pewnością siebie – to właśnie mnie inspiruje. Nie kolor, nie kształt, ale te nieuchwytne rzeczy, które dzisiaj są dla mnie źródłem inspiracji. Czy zgodziłbyś się ze stwierdzeniem, że projektowanie samochodów staje się z roku na rok coraz trudniejsze? Wydaje mi się, że przez ogromną liczbę marek trudniej jest wymyślić coś naprawdę nowego. Świetne pytanie. Projektowanie samochodów jest niesamowicie trudne. Czy jest coraz trudniejsze z roku na rok? Powiedziałbym, że nie wiem, czy może być jeszcze trudniejsze. Myślę, że osobom spoza branży trudno dostrzec to, że każda część samochodu jest podporządkowana różnym wymogom: przepisy, bezpieczeństwo pieszych, testy zderzeniowe, aerodynamika, a także po prostu sprawienie, by cała maszyna działała – to już jest niesamowicie skomplikowane. Osobiście jednak czuję, że staje się to dla mnie coraz łatwiejsze – po prostu dlatego, że po wielu latach zaczyna się odczuwać korzyści z doświadczenia. Czy projektowanie samochodów takich jak MC20 sprawia ci więcej radości, jest bardziej satysfakcjonujące niż projektowanie samochodów masowych? Och, to wspaniałe pytanie. Weźmy np. Fiata 500, to w pewnym sensie samochód masowy. Ale to, co w nim lubiłem, to fakt, że jest to samochód, w którym każdy czuje się świetnie. Kiedy go prowadzisz, odczucie jest bardzo pozytywne. Nie czujesz, że prowadzisz tani samochód, po prostu prowadzisz bardzo inteligentne auto. Wracając do MC20, pierwszego Maserati, za który byłem odpowiedzialny – „radość” nie jest słowem, które przychodzi mi na myśl. Być może użyłbym go teraz, po czterech latach, ale wtedy to była odpowiedzialność. Marka Maserati ma już 110 lat. Zadaniem mojego zespołu i moim było nieść tę pochodnię i niczego nie zepsuć. To jak gra w Lidze Mistrzów lub w finale mistrzostw świata. Jeśli grasz w trzeciej lidze, nikogo nie obchodzi, czy strzelisz gola, czy też nie. Jeśli jednak nie strzelisz gola w finale mistrzostw świata, będziesz zapamiętany do końca życia. To właśnie takie poczucie odpowiedzialności odczuwamy wszyscy w Centro Stile, wszyscy w Maserati, ponieważ tu nie chodzi tylko o design, ale również o produkt. „Radość” nie jest więc właściwym słowem. To odpowiedzialność i ulga, gdy widzimy, że samochód się podoba. Jak ważny jest dla ciebie zrównoważony rozwój? Dla mnie ostateczną formą zrównoważonego rozwoju jest to, że produkt jest wytwarzany w sposób, który szanuje środowisko. Ale gdy już zostanie wyprodukowany, idealnym scenariuszem jest, że nigdy nie zostanie wyrzucony. I to jest piękno marki takiej jak Maserati. Czy myślisz, że elektryczna przyszłość może w jakiś sposób zaszkodzić Maserati? Moim zdaniem jazda samochodem elektrycznym nie daje tyle radości, co jazda autem spalinowym, z silnikiem turbo, m.in. z powodu braku charakterystycznych dźwięków, które dla mnie są jednym ze źródeł emocji podczas jazdy. To doskonałe spostrzeżenie. Kiedy zaczęliśmy rozmawiać o elektryfikacji, pojawiało się wiele takich obaw. Jakiś czas później mieliśmy jednak spotkanie z mediami z całego świata nad Lago Maggiore, na północ od Turynu, gdzie można było przetestować nowe, elektryczne GranCabrio. Obecni byli tam m.in. dziennikarze, których można nazwać prawdziwymi pasjonatami motoryzacji, dla których liczy się wyłącznie przyspieszenie, prowadzenie na torze. Więcej niż połowa z nich powiedziała: „Wow, to lepszy samochód”. Oczywiście dźwięk jest inny, ale wciąż obecny. To ważne, bo nasz mózg potrzebuje połączenia, inaczej doświadczamy mentalnego dyskomfortu. Jeśli przyspieszasz i zwalniasz, a nie słyszysz dźwięku, to po prostu dziwne. Jest więc dźwięk, tyle że nie na poziomie wolnossącego silnika V8, z którym wielu kojarzy Maserati. Dźwięk jest inny, ale to właśnie osiągi sprawiają, że tworzymy teraz samochody elektryczne. Silniki elektryczne istnieją od dawna, a powodem, dla którego używamy ich teraz, jest fakt, że technologia elektryfikacji osiągnęła poziom, na którym możemy naprawdę poprawić produkt pod względem wydajności. Dla mnie to trochę jak przejście z napędu śmigłowego na odrzutowy, to kolejny krok naprzód. Jakie wyzwania i możliwości widzisz w branży motoryzacyjnej w nadchodzących latach? To bardzo trudne pytanie, ponieważ rola samochodu różni się w zależności od miejsca na świecie. Myślę, że w Europie będziemy kontynuować debatę na temat społecznego statusu samochodu. Chodzi nie tylko o rolę samochodu, ale też o odpowiedzialność, jaka się z tym wiąże. Możemy nadal podążać wybraną przez nas ścieżką, która została doceniona, a to znaczy tworzyć samochody, które ludzie lubią, podziwiają, nawet w miastach. MC20, GranTurismo – kiedy ludzie widzą te samochody, reagują entuzjastycznie, i to zarówno we Włoszech, jak i w Niemczech oraz innych krajach Europy. W Maserati podoba mi się także to, że nasze samochody nie dominują nad kierowcą. Jeśli przejedziesz się przez Warszawę GranTurismo Cabrio, ludzie zobaczą kobietę prowadzącą piękne auto, a nie tylko samochód, którego kierowcy nikt nie zapamięta. To jak noszenie garniturów Brioni lub Armani, które mają na celu podkreślić osobę, która je nosi, w przeciwieństwie do innych marek, w których chodzi o logo, a ludzie nie zapamiętują osoby, jedynie sam produkt. To jest nasza droga. Który z samochodów uważasz za najpiękniejszy, najbardziej ikoniczny? A6GCS z 1954 roku. Ten samochód jest dla mnie bardzo ważny i inspirował mnie przy pracy nad MC20. Zaprojektowany w 1954 roku przez Pininfarinę, jest po prostu oszałamiający. Myślę, że istnieje tylko w pięciu egzemplarzach, więc to bardzo wyjątkowy samochód. Czy jest coś jeszcze, co chciałbyś osiągnąć w branży motoryzacyjnej, czy czujesz się już spełniony? Ja jeszcze niczego nie osiągnąłem. Moim zadaniem jest wspierać zespół w tworzeniu pięknych projektów, chronić go, dawać wszystko, czego potrzebuje, otwierać drzwi i pozwalać każdemu z jego członków rozwijać swoje talenty. Nie żartuję, kiedy mówię, że niczego jeszcze nie osiągnąłem – to może przesada, ale gdy myślę choćby o Filippo, moim poprzedniku, który zaprojektował w swojej karierze 60 samochodów, jestem po prostu szczęśliwy, że po prawie 10 latach w Maserati wraz z zespołem udaje nam się pielęgnować pasję do tej marki, tworząc auta, które ekscytują zarówno naszych klientów, jak i całe społeczeństwo. Nie zawodzimy oczekiwań i z tego osiągnięcia, szczególnie teraz, gdy marka obchodzi 110-lecie, jestem naprawdę zadowolony."
https://www.vogue.pl/a/czy-alkohol-w-kosmetykach-szkodzi-skorze-ktory-jest-dobry-a-ktory-zly,Dobry i zły. Cała prawda o alkoholu w kosmetykach,"Najczęściej pojawia się w tonikach oraz jako konserwant w kosmetykach naturalnych. To składnik, dzięki któremu formuły kremów są lżejsze i który wspiera przenikanie substancji aktywnych. W jaki sposób alkohol zawarty w kosmetykach i perfumach wpływa na skórę i czy należy się go obawiać? Wiele osóbrezygnuje z picia alkoholu, świadomie wybierając napoje bez procentów. Natomiast alkohol etylowy, czyli etanol, jest także składnikiem kosmetycznym. Przez lata zyskał istotne miejsce na liście komponentów INCI dzięki swoim różnorodnym właściwościom i zastosowaniu. Niełatwo go zastąpić innymi substancjami.–Dodatek etanolu do receptury kosmetyku poprawia jego właściwości użytkowe (aplikacyjne), tzn. ułatwia rozprowadzanie produktu na twarzy lub ciele, zmniejsza efekt „bielenia” emulsji kosmetycznych podczas rozsmarowywania (np. w kremach, balsamach), niweluje odczucie kleistości produktu (zmniejsza lepkość) oraz minimalizuje pienienie się kosmetyku –mówi Marta Wiąckowska, senior scientific & regulatory affairs manager z Polskiego Związku Przemysłu Kosmetycznego. Natomiast zdarza się, że alkohol obecny w kremach, balsamach czy innych produktach przesusza skórę, wywołuje podrażnienia i zaczerwienienia. Czy należy do niego w związku z tym podchodzić z rezerwą? I jak naprawdę działa etanol lub jego „krewni” na cerę? Kontrowersje związane z alkoholem w kosmetykach dotyczą m.in. jego działania wysuszającego skórę. Naskórek, którego zewnętrzną powłoką jest warstwa rogowa o zwartej budowie złożonejz lipidów i cementu międzykomórkowego, ma zadanie zapobiegaćutracie wodyze skóry. Stanowi silną ochronę przed czynnikami zewnętrznymi, ale nie jest niezniszczalny. Zmiana jej struktury przekłada się na upośledzenie funkcji barierowej skóry, w konsekwencji na utratę wody i wysuszenie naskórka. A to sytuacja znajoma, zwłaszcza w sezonie grzewczym. –Alkohole niskocząsteczkowe w formułach kosmetycznych, takie jak alkohol etylowy (INCI: Alcohol/Ethanol/Ethyl Alcohol), zamiennie z alkoholem denaturowanym (INCI: Alcohol Denat) czy izopropylowym (INCI: Isopropyl Alcohol), mogą naruszać naturalną barierę lipidową skóry (zwłaszcza suchej, wrażliwej lub atopowej), prowadząc do utraty wilgoci i podrażnień. Osoby z tłustą skórą czasem tolerują alkohol w kosmetykach lepiej, ponieważ pomaga on m.in. kontrolować wydzielanie sebum– mówi dr nauk chemicznych Kajetan Dąbrowa z Kliniki Dr Chlebus. Niekoniecznie. Alkohole tłuszczowe (np. Cetyl Alcohol, Stearyl Alcohol) są emolientami i wykazują działanie nawilżające oraz zmiękczające, wspomagając regenerację bariery ochronnej skóry. Dlatego jeśli jest ona sucha, warto uważać na ten denaturowany, etylowy czy izopropylowy w składzie. Mogą one niepotrzebnie podrażnić, a nawet wywołać miejscowe zaczerwienienie czy złuszczanie się naskórka. Natomiast zwykle ich obecność w składzie INCI nie powinna stanowić dla niej żadnego problemu. Zresztą diabeł tkwi w szczegółach, a konkretnie – w stężeniach. –Badania wykazały, że preparaty o stężeniu etanolu wynoszącym 20 proc. nie powodują zmian w strukturze warstwy rogowej, tj. nie wpływają na ubytek lipidów cementu międzykomórkowego, a w konsekwencji nie powodują znacznego wysuszania skóry– mówi Marta Wiąckowska. Jak podkreśla ekspertka z PZPK, szybko wyparowuje – kilkadziesiąt sekund po nałożeniu na skórę. Aby alkohol mógł rzeczywiście ją podrażnić, musiałby być w kontakcie ze skórą przez długi czas i występować w wyższych stężeniach. Jedną z kluczowych właściwości etanolu jest jego doskonała zdolność do rozpuszczania substancji, które są trudne do wprowadzenia do formulacji kosmetycznych. Ten alkohol umożliwia mieszanie związków o różnorodnych strukturach chemicznych, jak olejki eteryczne, ekstrakty roślinne czy syntetyczne składniki aktywne. –Jego zadaniem jest równomierne rozprowadzenie substancji czynnych w masie produktu kosmetycznego, a jednocześnie poprawia ich transport do powierzchniowych warstw skóry. Alkohol działa jak „promotor przenikania”. Wprowadza komponenty aktywne do głębszych warstw naskórka, czyniąc kosmetyki bardziej skutecznymi– mówi Marta Wiąckowska. Właściwości szybkoschnące sprawiają, że etanol jest idealnym składnikiem dla toników, serum czy mgiełek. Jak opowiada dr Kajetan Dąbrowa, np. w emulsjach z SPF alkohol jest używany do uzyskania lżejszej konsystencji i szybszego wchłaniania. Dzięki etanolowi (lub jego pochodnym) w składzie nie pozostaje ciężka, lepka warstwa na powierzchni twarzy, co dla cer mieszanych i tłustych jest zbawienne. Z drugiej strony przy częstym i długotrwałym stosowaniu taki produkt u osób z suchą lub wrażliwą skórą może (choć nie musi) prowadzić do przesuszenia.Inną ważną funkcją etanolu jest przeciwdziałanie rozwojowi drobnoustrojów, np. bakterii, grzybów, i wspomaganie zastosowanego w produkcie kosmetycznym układu konserwującego. Dzięki swoim właściwościom bakteriobójczym, grzybobójczym i wirusobójczym dodaje się go także do preparatów dezynfekcyjnych (żeli oraz płynów do dezynfekcji dłoni). Ale po pierwsze: to nie są kosmetyki, a po drugie – gros osób skarży się na wysuszenie skóry dłoni przy częstszym stosowaniu takich produktów. –Aby zminimalizować wysuszające działanie alkoholu w kosmetyku, formuła powinna zawierać składniki nawilżające i łagodzące, jak humektanty: gliceryna, kwas hialuronowy, mocznik (pomagają przyciągać i zatrzymywać wilgoć w skórze), oraz emolienty: oleje roślinne, np. olej jojoba, olej migdałowy, masła, np. shea, kakaowe (tworzą na skórze warstwę ochronną, zapobiegając utracie wody), czy substancje łagodzące: aloes, pantenol, alantoina (redukują podrażnienia i wspomagają regenerację skóry)– mówi dr Kajetan Dąbrowa. Jeśli występuje tendencja do suchości czy reaktywności skóry, warto przed wprowadzeniem nowego kosmetyku przestudiować jego skład INCI i uważać na Alcohol Denat oraz Ethanol, Isopropyl Alcohol. Natomiast Cetyl Alcohol, Stearyl Alcohol, Cetearyl Alcohol, Behenyl Alcohol – nie powinny stanowić dla skóry zagrożenia – wręcz przeciwnie! To właśnie alkohole tłuszczowe (emolienty), które mogą zastępować te niskocząsteczkowe (m.in. etanol), pełniąc funkcje stabilizujące i jednocześnie pielęgnacyjne. Nie trzeba się ich obawiać niezależnie od typu i kondycji skóry. Słowem w kosmetykach w przeciwieństwie do diety – alkohol alkoholowi nierówny. Etanol, jak mówi Marta Wiąckowska, odgrywa również ogromną rolę w produkcji perfum. Jest nośnikiem i rozpuszczalnikiem, więc idealnym składnikiem do rozcieńczania olejków zapachowych. A przy tym konserwantem i substancją utrwalającą żywot perfum. Jego szybkie odparowanie po aplikacji pozwala na natychmiastowe uwolnienie aromatu, co sprawia, że zapach się „otwiera”, stopniowo ukazując nutę głowy, serca i bazy. Natomiast zdarza się, że perfumy zawierające wysoko stężony alkohol – podrażniają i wysuszają skórę. Zwłaszcza w miejscach, gdzie je najczęściej aplikujemy, np. za uszami. W tym wypadku stężenie ma znaczenie. Wody kolońskie zawierają 3-5 proc. olejków zapachowych rozpuszczonych w 60-80 proc. alkoholu, wody toaletowe 5-10 proc. olejków w 85 proc. alkoholu, wody perfumowane 10-20 proc. w 90 proc. alkoholu, a perfumy i ekstrakty perfum 20-43 proc. olejków zapachowych rozpuszczonych w 90-96 proc. alkoholu. Tak wysokie stężenie etanolu w połączeniu z olejkami zapachowymi może powodować podrażnienia i reakcje skórne. Jednak jak zapewnia dr Kajetan Dąbrowa, alkohol w perfumach rzadko wywołuje przebarwienia. Głównymi sprawcami fotouczuleń i hiperpigmentacji są niektóre olejki zapachowe, takie jak mech dębowy, olejek bergamotowy, limetkowy czy pomarańczowy. Zawierają one związki fototoksyczne (np. furanokumaryny), które pod wpływem promieniowania UV mogą powodować reakcje skórne prowadzące do przebarwień.W przypadku używania perfum zawierających te olejki lepiej unikać aplikowania ich na skórę w miejscach narażonych na słońcelub np. stosować je wieczorem. Alternatywa dla wrażliwców? Aplikacja perfum na włosy, ubrania, wchodzenie w tzw. chmurkę rozpylonego zapachu lub stosowanie pomad czy olejków. To dość popularne m.in. w krajach arabskich, ze względu na islam, który wyklucza sięganie po alkohol. Doskonałym nośnikiem zapachowym dla olejków jest owłosiona skóra, więc ich aromat długo utrzymuje się na zaroście u mężczyzn czy we włosach kobiet. W świecie kosmetyków prawie zawsze jest alternatywa. Natomiast akurat przy podrażnieniach warto przyjrzeć się, czy winowajcą nie są jednak olejki zapachowe. Za to w formułach kosmetycznych niejednokrotnie warto dać alkoholom szansę, chyba że skóra ich nie toleruje. A z nią nie powinno się dyskutować. Jej potrzeby i kondycja są najlepszym sygnałem, czy coś jej służy – czy nie."
https://www.vogue.pl/a/filipka-w-wielkim-miescie-spotkanie-z-irakijczykiem-zainspirowalo-performans-o-bliskim-wschodzie,"Filipka w wielkim mieście: Dobrzy nieznajomi. Spotkanie, które zainspirowało performans","Filipka w wielkim mieście w cyklicznym felietonie pisze o przypadkowym spotkaniu z chłopakiem z Iraku, które zainspirowało ją do stworzenia performansu, przyjrzenia się własnej kulturze, refleksji nad innością. W jaki sposób artystka przerabia doświadczenia na sztukę? Jakiś czas temu w Galerii Labirynt w Lublinie zaprezentowałam performans. Przywołałam w nim wszystkich chłopaków z Bliskiego Wschodu, jakich miałam okazję poznać w swoim życiu. Nasze rozmowy przy rozmaitych okazjach pomogły mi stworzyć wyjątkowy obraz regionu, którego nigdy nie odwiedziłam osobiście. Krok po kroku ulepiłam z tych historii emocjonalną opowieść o tęsknocie, miłości i stracie. Wielu moich kolegów przyjechało do Europy z powodów polityczno-ekonomicznych. Ich wspomnienia o rodzinnych stronach były nacechowane smutkiem. Swojej ojczyzny nie opuszczali z własnej woli. Najbardziej zapisał mi się w pamięci chłopak, który przeprowadził się do Warszawy z Bagdadu. Nie rozumiał naszej kultury. Znalazł się nagle w świecie, gdzie ludzie, zamiast konsultować wszystko ze swoją rodziną, sami decydują o swoim życiu. Mój kolega był przyzwyczajony do tego, że po zmroku nie zostawia się swojej matki i siostry samych w domu. Nie szwendał się nigdy po mieście, bo czas wolny spędzał z najbliższymi. Słuchając tych opowieści, zastanawiałam się i nad jego światem, i nad moim. Nowy znajomy po pierwszym spotkaniu zerwał ze mną kontakt i przestał odpisywać na wiadomości. Myślałam, że musiał nagle wrócić do Iraku albo wyruszył gdzieś dalej. Jakież było moje zdziwienie, gdy wpadłam na niego nagle podczas podróży pociągiem z Warszawy do Berlina. Potrzebowałam chwili, żeby go sobie przypomnieć. Szybko jednak wyczułam, że przeżyliśmy wspólnie miłe chwile. Po krótkiej wymianie zdań zaproponowałam, żebyśmy udali się do wagonu restauracyjnego. Chłopak zaczął pokazywać mi zdjęcia w telefonie. Mieszkał w Dubaju, miał samochód, czasami przyjeżdżał do Polski w sprawach zawodowych. Okazało się, że wbrew swojej queerowej tożsamości zawarł zaaranżowany przez jego rodzinę związek małżeński z kobietą z Iraku. Poczułam, jak zadowolenie miesza się w nim z konsternacją. Dał mi jednak do zrozumienia, że to był jedyny możliwy scenariusz i nie warto o tym dyskutować. W odpowiedzi zrobiłam mu update moich ostatnich performansów. Wyznałam, że pokazałam pracę związaną z Bliskim Wschodem i opisałam swoje randki w felietonie. Swoboda mojego życia została zderzona z narzuconymi mu zasadami, których nie miał potrzeby kwestionować. Wbrew odmiennym postawom zawarliśmy milczący sojusz. Urzekły mnie niedopowiedzenia, bo na ogół pozwalam wyrazistości wyprzeć inne, bardziej zniuansowane formy komunikacji. Na pożegnanie uścisnęłam go czule. Jestem przekonana, że znowu na siebie wpadniemy. Nikt nie wie, w jakiej roli. Zapraszam na mój nowy performans „Pamiętnik z okresu dojrzewania”, Goyki 3 Art Inkubator w Sopocie, 18 grudnia, o godz. 21 w ramach „Dni Queeru”. "
https://www.vogue.pl/a/drugi-sezon-squid-game-netflixa-wciaga-jeszcze-bardziej-niz-pierwszy-recenzja-drugiego-sezonu-serialu,Przebojowy „Squid Game” wraca z drugim sezonem. Tak się robi udany sequel,"Drugi sezon serialu „Squid Game”, świadomy swoich nawiązań, pozwala widzom śledzić wątki tkane wokół znanej osnowy. Wyzwania wchodzą na bardziej skomplikowany poziom. Bohaterów się lubi, suspens się zagęszcza, a groza staje się jeszcze większa. Nareszcie uwierzono w widza. Tak się robi udany sequel. Czy Squid Game może zdarzyć się naprawdę? W Korei Południowej w środku zimnej wojny istniał Oddział 684 – tajna grupa agentów umieszczonych na odludnej wyspie. Uczestników werbowano po prostu na ulicy, obiecując im wysoki zarobek. Zwłaszcza silni i zdesperowani nadawali się idealnie. Musieli zerwać kontakty ze światem zewnętrznym, dać się zamknąć w koszarach, których lokalizacji nie znali, przy próbie ucieczki zabijano. Trening był tak ostry, że zmarło podczas niego siedem osób. Celem miało być szkolenie uczestników do zabójstwa Kim Ir Sena. Temu, komu by się udało, wypłacono by wielkie honorarium. Przestępcy odwołano by wyrok, pozwolono żyć pod nową tożsamością. Cała sprawa była na tyle tajna, że dopiero w 2003 roku, gdy do kin trafił „Silmido” – hit, który obejrzało 10 mln widzów – władze pod wpływem opinii publicznej powołały komisję śledczą, by ustalić, co stało się w 1968 roku. Ta historia musiała wpłynąć na twórcę serialu „Squid Game” Hwang Dong-hyuka, który samemu tonąc w długach, przeczytał też powieść „Battle Royale” Koushuna Takamiego, wydaną w 1999 roku, adaptowaną na mangę i anime.Opowiada podobną historięo uprowadzeniu grupy gimnazjalistów ze szkolnej wycieczki na tajemniczą bezludną wyspę. Uczniowie dostają broń, obroże z ładunkiem wybuchowym, na wypadek gdyby odmówili udziału w grze, i zadanie, by mordowali się nawzajem – ostatnia osoba otrzyma finansowe zabezpieczenie na całe życie oraz dyplom. Służą tajemniczym zleceniodawcom za eksperyment socjologiczny. Możliwe? O tym samym mechanizmie opowiadają „Igrzyska śmierci”, „Władca much” czy „Liar Game”.Co jest zatem wyjątkowego w globalnym hicie „Squid Game”, że akurat on przyciąga najmocniej? Żadna produkcja Netflixa nie przyniosła jeszcze takiego zysku. „Los Angeles Times” podaje, że pierwszy sezon „Squid Game” wyprodukowano stosunkowo tanio – za ok. 2,4 mln dolarów za odcinek (to cztery razy mniej niż np. „Stranger Things”), a miesiąc po głośnej premierze platforma zwiększyła swoją wartość o mniej więcej miliard dolarów. Dlatego nakręcono drugi i trzeci sezon naraz. W połowie produkcji, którą aktualnie oglądamy, poziom adrenaliny jest doprowadzony do takiego stężenia, że nie mogę doczekać się trzeciego, a właściwie drugiej częścidrugiego sezonu „Squid Game”, tak długiego, że podzielono go na dwie siedmiogodzinne serie. Krótsze, bo pierwsza liczyła aż dziewięć odcinków. „Grać samemu jest ciekawiej, niż patrzeć, jak ktoś gra” – tymi słowami kończył się pierwszy sezon „Squid Game”, który oglądaliśmy w drugie pandemiczne święta. Dawno temu? Wystarczy spojrzeć w repertuar. Było to tuż po „Dziewczynach z Dubaju”, biopicu sióstr Williams (których w nim zabrakło), a także zwietrzałym tudzież zmartwychwstałym po latach „Matrixie”. Wtedy nagle ni stąd, ni zowąd zapanowało szaleństwo na zabójcze gry w różowych dekoracjach. Pytano, jak to możliwe, że koreańska kinematografia wydała na świat taki megaprzebój. A było to już przecieżpo czterech Oscarach dla „Parasite”, gdy w 2020 roku po raz pierwszy zwyciężył film nieanglojęzyczny, a przed Oscarem w 2021 roku dla Youn Yuh-jungw „Minari”za najlepszą drugoplanową rolę żeńską. W 2024 roku kłócono się o to, czy Oscarów nie powinno wygrać„Poprzednie życie” Celine Song, i okazało się, że kino koreańskie to globalny fenomen, co uświadomiliśmy sobie odrobinę późno. Przecież ostatnie dekady były pełne gatunkowych hitów typu „Gangster, glina i diabeł” (2019), którego remake zapowiadał Sylvester Stallone, jak również artystycznych objawień w typie „Płomieni” (2018) z literackim pierwowzorem Murakamiego. Trzeba było jednak przypominać, że kino koreańskie nie wzięło się znikąd i było obecne na naszych ekranach od czasu brutalnego objawienia „Oldboya” (2003), nawet jeśli ktoś przegapił medytacyjną „Wiosnę, lato, jesień, zimę… i wiosnę” (2003). Odkąd weszło do ogólnoświatowej dystrybucji, stało się alternatywą dla produkcji amerykańskich, o takiej różnorodności, że można tu przebierać: od K-dramy po epicki fresk historyczny„Pachinko”. Drugi sezon „Squid Game” ląduje więc na przygotowanym, spulchnionym gruncie. Znamy już nie tylko smak kimchi, ale umiemy zrobić ciasteczka dalgona (z cukru i sody), w których wyłamywali kształty bohaterowie pierwszego sezonu. Na Halloween parę sezonów temu widzieliśmy kostiumy strażników z trójkątem, kwadratem czy kółkiem na twarzy – ten karnawał już dawno minął. Jednak lala ze szklistym spojrzeniem zaprasza do kolejnej rundy gier i zabaw, w których zarobi się tyle, ile zginie istnień – po zwitku za łebka, a dokładnie 100 mln wonów – 27 tys. zł, na tyle wyceniono pojedyncze ludzkie życie. Przypomnijmy, sezon pierwszy skończył się na lotnisku, gdzie wygrany Gi-hun (Lee Jung-jae) we fryzie na Michała Wiśniewskiego zawrócił z samolotu do Los Angeles i postanowił działać na własną rękę. Sezon drugi zaczyna się dokładnie w tym miejscu. Czerwonowłosy mężczyzna w garniturze zamyka się w męskiej toalecie i wyrywa sobie chip wszczepiony za uchem. Decyzja zapadła. Rzuca wyzwanie grze, która go zniszczyła. Gdy wygrał i wrócił do domu spłacić długi, jego matka już nie żyła. Nic nie dało, że w międzyczasie zebrał na jej operację. Nie odzyskał też córki po rozwodzie z żoną. Wziął za to pod opiekę młodszego brata uchodźczyni z Korei Północnej Kang Sae-byeok (Jung Ho-yeon), która zostawiła dziecko w sierocińcu, by wziąć udział w śmiertelnej grze i ustawić ich na życie. Zginęła, więc przynajmniej chłopiec zostanie pod opieką. Nic więcej nie da się zrobić. Na pewno? A może by tak rozwalić cały ten chory system stworzony przez znudzonych miliarderów? Jak to wszystko działa, tłumaczył w wigilijną północ staruszek na łożu śmierci – znajomy z gry imieniem Oh Il-nam (Oh Yeong-su), który okazał się macherem stojącym za pomysłem demonicznych wyścigów, gdzie zamiast koni ogląda się ludzi. Założyli się wtedy z Gi-hunem o to, czy ktoś pomoże bezdomnemu, którego śmierć w śniegu obserwowali z okna. Jak w „Opowieści wigilijnej” Oh Il-nam przegrał i musiał wyspowiadać się ze swoich grzechów. Powiedział wtedy, że i gdy ma się o wiele za mało pieniędzy, i gdy o wiele za dużo, jest się w podobnym stanie ducha: nic nie cieszy. Żaden smak, doświadczenie, przyjemność nie ma dostępu. Dlatego bogaczy i ubogich łączy obsesja na punkcie pieniądza. Ktoś komu starcza, ale zna swoje limity, nie ulega pokusie. Odkąd Gi-hun wygrał 45,6 mld wonów – jakieś 152 mln zł w 2021 roku, a według obecnego kursu walut 126 mln zł – nie chce stać się jednym z wyzbytych empatii darmozjadów. Żyje nadal tak samo jak przed wygraną, ale zaczyna gromadzić broń oraz ludzi, którzy stworzą elitarną jednostkę, która ma zatrzymać piekielne koło. Przeszukują seulskie stacje metra, by dopaść tajemniczego akwizytora (Gong Yoo), który zachęca przechodniów do wzięcia udziału w błahej grze, która może przynieść ogromne zyski. Gracz na peronie otrzymuje 100 tys. wonów za każdą wygraną rundę w ddakji – za przegraną przyjmując wymierzony policzek. Na polskie to ok. 330 zł – mało czy dużo za taką przyjemność? Gdy mówiło się o wyścigu szczurów, nie były one sterowane, lecz bezmyślne. W wyścigu koni zawiera się trening, jeździec, meta, a zwłaszcza sędzia, który liczy punkty. Gi-hun czuje się nie koniem, lecz człowiekiem. Dlatego wyrywa sobie nie tylko nadajnik zza ucha, lecz także i trzonowy ząb – w to miejsce wkłada implant, którego namiary podaje swojej drużynie. Chce rozwalić system od środka, działając według jego zasad. Udaje się na halloweenowe party do klubu w noc swoich urodzin i nietrudno zauważyć tu końskie maski. Gra zaraz się zaczyna. Zanim nastąpią dziecięce igraszki, najpierw rosyjska ruletka. Pojawi się też pytanie, czy matrixowa czerwona pigułka jest rzeczywiście tą, którą mężczyzna chce przyjąć zamiast błękitnej iluzji. „Squid Game”, świadomy swoich nawiązań, pozwala widzom śledzić wątki tkane wokół znanej osnowy. Tak się robi udany sequel. Gdy mężczyzna budzi się w dobrze znanych koszarach, okazuje się, że zasady gry się zmieniły. I to o dziwo na lepsze. Gi-hun przyjmuje z radością wieść, że po każdej rundzie gracze mogą głosować za pozostaniem lub opuszczeniem hangaru. Reżim udaje demokrację: tu większość decyduje. Wydaje się oczywiste, że widząc, w jak okrutnej zabawie biorą udział, ocaleni będą chcieli wyjść z sali, dzieląc się po równo dotychczasowym zyskiem. W krytycznym momencie wynosi on ponad milion złotych na osobę. Serial krytykuje już nie tylko kapitalizm, lecz również demokrację – wiarę, że wybierzemy, co dla nas dobre, wizję, że podzielimy się po równo, czyli komunizm, jak również zbrojną rewolucję mającą obalić dyktaturę. Co proponuje w zamian? Może dowiemy się z trzeciego sezonu. Iluzja, dla której uczestnicy zostają, zamiast wyjść z tym, co już ugrali, jest podstawą hazardu – uzależnienia od ryzyka. Opiera się na błędzie poznawczym, że jeśli raz, drugi się przegrało, to trzeci raz się wygra. Jakby wynik kolejnej gry miał jakiś związek z poprzednią, a nie zerował się każdym razem. Fałszywie pojęta losowość łączy się z drugim złudzeniem: że grając,  nabywa się umiejętności. Jakby praktyka czyniła mistrza w treningu, który przynosi sznur tych samych wisienek. Do hangaru Squid Game trafiają hazardziści, zadłużeni ludzie, podatni na oszustwa płynące z systemu. Każdy kieruje się osobistym interesem, próbując uzbierać sumę, która będzie po wyjściu potrzebna. Trudno winić tych ludzi za ryzykowanie własnego i cudzego życia. Po drugiej stronie czekają wierzyciele, wrogowie, bliscy – wszyscy, dla których gracze podejmują niewłaściwe decyzje. O sobie myślą w kategoriach przetrwania. Zabijanie jest instynktem, który poznają w stworzonych dla nich ramach. Scenografia jest ta sama, co poprzednio – zainspirowana La Muralla Roja (1973) projektu Ricardo Bofilla koło Alicante – zabytkiem postmodernizmu ze ścianami i podłogami w czterech kolorach: różowym, niebieskim, czerwonym i fioletowym, mającymi pomóc nawigować po obiekcie. Jednak twórca serialu Hwang Dong-hyuk chciał, żeby architektura dawała wrażenie zagubienia. I takie ma się uczucie, oglądając te przestrzenie. Kolory mieszają się, nie dając żadnych wskazówek. Odnalezienie się, nawet gdy wyjdzie się z celi w labirynt, okazuje się arcytrudne. Wyzwania z części pierwszej wchodzą na bardziej skomplikowany poziom. Zwiększa się głębia procesu gry i stojących za nimi decyzji. Wszystko dzieje się wolniej, bardziej detalicznie, suspens się stęża, groza staje się większa. Gry z początku wydają się takie same – dziecinnie proste, zręcznościowe. Każdy pamięta takie z podwórka. Kiedyś można było się w nich zatracić, ćwicząc biegłość, a dziś dłonie niezgrabnie nawijają sznurek na bączka, nie są tak szybkie w rzutach kośćmi, nie trafiają celnie w zośkę. Jakby w międzyczasie coś się w nas zepsuło. Przestaliśmy działać na dziecięcej energii. Czy w ogóle jeszcze potrafimy się bawić? Czy już tylko patrzeć, jak robią to inni? Odpowiedzią są widoki miasta Daejeon, widzianego za różowymi murami. Porównywane do koreańskiej Doliny Krzemowej służy za wyimki świata, w którym przepaść między bogatymi a biednymi zieje tak przerażająco, że chce się rzucić z wieżowca. Dług obywateli jest największy na świecie i ciągle rośnie, bo nie ma tu żadnych ograniczeń w udzielaniu pożyczek. Dorosłość polega na zarabianiu pieniędzy, których ciągły niedobór odbiera wolę życia. Perwersyjny pomysł organizatorów gry polega na iluzji przywrócenia radości, a zarazem spokoju o byt uczestnikom. Mogą wreszcie być dziećmi i dorosłymi jednocześnie. Stylistyka koreańskiego kina opiera się głównie na hiperboli – dlatego intensywność jest tu skrajna, emocje sięgają zenitu. Może tylko takim językiem da się wyrazić napięcie, w jakim współcześnie żyjemy. Tajemniczą lokalizację gra Seongapdo – prawdziwa prywatna wyspa, na którą nie ma wejścia. W drugim sezonie szuka jej idealista-policjant Hwang Jun-ho (Wi Ha-joon). Postrzelony w pierwszym sezonie przez Lidera (Lee Byung-hun, największy gwiazdor w obsadzie, nazywany koreańskim Madsem Mikkelsenem), tylko on potrafiłby go rozpoznać, bo widział jego twarz bez maski. Niestety, wciąż odbija się o zasieki. Tymczasem Lider przejmuje numer 001 pierwszego gracza Oh Il-nama, którego oglądaliśmy na łożu śmierci, jak również jego dewizę, że „grać samemu jest ciekawiej, niż patrzeć, jak ktoś gra”. Oglądamy więc zmagania z dwóch perspektyw – Gi-huna, który nieświadomie znalazł się w teamie z oprawcą, a także z punktu widzenia strażniczki. Pod mundurem kryje się twarz No-eul (Park Gyu-young) – zbiegłej żołnierki z armii Korei Północnej, którą poznajemy, gdy sypia w samochodzie i pracuje w kostiumie króliczka na imprezach dla dzieci. Straciła córkę, na nadgarstkach nosi blizny. Podczas festynu dostrzega ją dziewczynka w czapce truskawki i rysuje dla niej ich wspólny portret. Niedługo później Truskawka potrzebuje pomocy, trafia do szpitala i potrzebna jest duża kwota na jej leczenie. No-eul zaciąga się więc do armii Squid Game, gdzie odkrywa toczący się bez wiedzy zwierzchników proceder handlu organami. Nie tylko więc morduje się ludzi, lecz także sprzedaje na części. No-eul w pewnej chwili znika i zdaje się sama potrzebować pomocy. Mam nadzieję, że zobaczymy ją w trzecim sezonie, bo jej wątek jest tak samo ważny jak Gi-huna. Odbija też postać Koreanki z Północy z pierwszego sezonu, której brata ratuje Gi-hun. Mimo że dokonuje sadystycznych aktów przemocy – wydaje się na swój sposób dobra i uczciwa. Co zresztą można powiedzieć o większości bohaterów drugiego sezonu. To największa zmiana, że teraz się ich lubi. W pierwszym sezonie chciwość, pazerność, bezmyślność, głupota odstręczały od graczy. Wygrał ten, który był z nich bodaj najmniej zepsuty. Teraz kibicuje się całej grupie postaci: przyjacielowi głównego bohatera Jung-bae (Lee Seo Hwan), staruszce Jang Geum (Kang Ae-shim), która gra, by spłacić długi syna Park Yong-sika (Yang Dong-geun), oraz transkobiecie Cho Hyun-ju (Park Sung-hoon), która kiedyś była sierżantką w armii, a teraz zbiera na dokończenie procesu korekty płci i osiedlenie w Tajlandii. Kciuki trzyma się za ciężarną Kim Jun-hiu (Jo Yu-ri) i niedojrzałego ojca jej dziecka, które ona jednak chce urodzić – youtubera Lee Myeong-gi (piosenkarz K-popowy Yim Si-Wan), który promował krypto, zbankrutował i wciągnął w długi rzesze ludzi. Do każdego zawodnika czuć tu sympatię, a przynajmniej współczucie: do roztrzęsionego Dae-ho (Kang Ha-neul), który rzekomo służył w piechocie morskiej, choć nie umie strzelać, albo do ćpuna Nam Gyu (Noh Jae-won), który staje się cieniem bodaj jedynej jednoznacznie negatywnej postaci przewiezionego rapera Thanosa (rzeczywisty raper T.O.P.). To sprawia, żesezon drugi wciąga bardziej niż pierwszy, a każda śmierć boli bardziej niż dotychczas. Najgorszą z gier wydaje się ta w „gromadki”, gdzie gracze stojący na obrotowej cyrkowej arenie muszą zbierać się w zespoły o podanej każdorazowo liczbie. Zawsze ktoś się nie zmieści, trzeba kogoś wykluczyć. Kolejne mechanizmy społeczne zostają uchwycone. Skoro grać samemu jest ciekawsze, niż oglądać, jak grają, to czemu gromadzimy się, by śledzić rozgrywki? Widz patrząc, utożsamia się z graczami, odczuwając ich klęskę albo zwycięstwo jako własne. To w gruncie rzeczy trudniejsze emocjonalnie, bo będąc w środku, człowiek poddaje się biegowi gry, czuje, gdzie sięga jego wpływ, a gdzie się kończy. Publiczność zaś ulega złudzeniom, że wynik zależy od wiary. Czy to znaczy, że chciałabym zagrać? W nowym roku życzę, by nam wszystkim starczało."
https://www.vogue.pl/a/rozmowa-z-agata-zejfer-zalozycielka-marki-self-care-concept,Składniki aktywne są sercem kosmetyku,"Agata Zejfer od 2015 roku prowadzi gabinet kosmetologiczny, w którym tworzy autorskie procedury pielęgnacyjne o wysokiej skuteczności. MarkaAgata Zejfer Self-Care Conceptjest zwieńczeniem jej wieloletnich doświadczeń i głębokiej wiedzy na temat fizjologii skóry oraz jej potrzeb. Łączy pani kosmetologię z psychologią. Jakie korzyści przynosi to wyjątkowe podejście w pracy z klientami? Kondycja skóry jest ściśle powiązana z ogólnym stanem psychofizycznym człowieka. Wiedza medyczna i doświadczenie, jakie zdobyłam pracując z pacjentami, pozwalają mi świadomie dobierać składniki aktywne zarówno podczas zabiegów, jak i w pielęgnacji domowej, a także rekomendować suplementy diety i zlecać badania diagnostyczne, niezbędne w terapii przyczynowej, na przykład trądziku. Z kolei kompetencje psychologiczne umożliwiają mi pełniejsze spojrzenie na pacjenta, jego motywacje do podjęcia terapii oraz ogólne samopoczucie. Łącząc obie dziedziny, mogę o niego zadbać zarówno na poziomie somy, jak i psyche. Jakie są aktualne trendy w kosmetologii? Tym największym, choć nie nazwałabym go trendem, jest filozofia powrotu do fizjologii skóry. Coraz rzadziej szukamy składników o egzotycznych nazwach, koncentrując się na zrozumieniu skóry i jej potrzeb. Istotne stąje się stosowanie substancji, które na te potrzeby odpowiadąją, np. antyoksydantów, retinoidów, komórek macierzystych, czynników wzrostu czy coraz popularniejszych egzosomów. Standardem staje się też podejście interdyscyplinarne. Współczesny kosmetolog powinien nie tylko zajmować się problemami skórnymi, lecz także rozumieć ich przyczyny, sugerować odpowiednie badania, dobierać suplementację oraz współpracować z innymi specjalistami. Na co kładzie się obecnie największy nacisk w kosmetykach: na formulacje czy składniki aktywne? Co pani zdaniem ma większe znaczenie? Obecnie kładzie się duży nacisk zarówno na składniki aktywne, jak i na formulacje, ponieważ ich współdziałanie decyduje o skuteczności produktu. Składniki aktywne są sercem kosmetyku, decydującym o jego właściwościach. Jednak to formulacja pozwala tym składnikom osiągnąć pełny potencjał, zapewniając ich stabilność, odpowiednie przenikanie w głąb skóry oraz stopniowe uwalnianie. Czy zauważa pani zmiany w oczekiwaniach klientów wobec kosmetyków? Są bardziej świadomi i wymagający niż kiedyś? Obecnie świadomość konsumentów jest na bardzo wysokim poziomie. Cieszy mnie to, ponieważ to oni i ich codzienne wybory wpływają na kształtowanie rynku beauty. Klienci zwracają uwagę nie tylko na składniki, ale także na ich pochodzenie, badania stojące za ich skutecznością oraz obecność tzw. prekursorów przenikania, czyli składników umożliwiających dotarcie do głębszych warstw skóry, co realnie wpływa na jej kondycję. Ważnym aspektem jest także oczekiwanie dotyczące transparentności marek kosmetycznych. Coraz większe znaczenie ma wpływ produktów na środowisko, ale również na wartości, które reprezentują marki. Poszukujemy tych, które są nam bliskie. Czym wyróżniać się będzie pani marka – Agata Zejfer Self-Care Concept? Jakie wartości i idee przyświecały pani przy jej tworzeniu? Marka Agata Zejfer Self-Care Concept to efekt wielu lat doświadczeń i wiedzy na temat fizjologii skóry i jej potrzeb. Poza ofertą produktów kosmetycznych, suplementów i akcesoriów, marka przekazuje wiedzę na temat świadomego podejścia do zdrowia i piękna skóry. Uczy, jak codzienne wybory dotyczące sposobu odżywiania się, snu, aktywności fizycznej i radzenia sobie ze stresem wpływają na kondycję skóry. Filozofia świadomej pielęgnacji dostosowanej do fizjologicznych potrzeb skóry pozwala spojrzeć szerzej na aspekt jej zdrowia i piękna. Jakim konkretnym potrzebom skóry będą odpowiadać kosmetyki pani marki? Stworzone przeze mnie kosmetyki mają odpowiadać na fizjologiczne potrzeby skóry: odbudowę bariery skórnej, poprawę nawilżenia, rozjaśnienie, redukcję stanów zapalnych i pozapalnych. W ofercie znajdą się również produkty healthy ctging, wspierające procesy odnowy komórkowej, poprawiające koloryt i strukturę skóry. Moim celem jest tworzenie produktów, które kompleksowo odpowiadają na naturalne potrzeby skóry i których stosowanie przynosi widoczne efekty."
https://www.vogue.pl/a/nowy-koncepcyjny-jaguar-type-00-z-napedem-elektrycznym-wyznacza-sciezki-rozwoju-brytyjskiego-producenta,Fizyczna manifestacja nowej ery,"„Co z tym Jaguarem?” – to chyba najczęściej zadawane mi ostatnio pytanie. I za każdym razem zastanawiam się: „Ale co z nim?”. Według mnie wszystko przecież jest w porządku. I to w wielowymiarowym tego słowa znaczeniu. Marka zmierza w jasno obranym i zdeklarowanym kilka lat temu kierunku, nie zatracając prawdziwej natury. Podobnie jak wywróciła stolik motoryzacyjnego świata w 1961 roku rewolucyjnym modelem E-Type, tak dziś postępuje zgodnie ze swoim usposobieniem. A jest to usposobienie wyjątkowe na arenie środków transportu. Gdybym miał stworzyć personifikację idei Jaguara, byłby to ten ekstremalnie ekscentryczny, a zarazem czarujący członek rodziny. Ten, który na familijnej fotografii zawsze przykuwa uwagę unikatowym stylem. Potrafi pokonać urokiem osobistym najbardziej zatwardziałego w swych poglądach wujka i sprowokować do podlotkowego chichotu pruderyjną cioteczkę. Pewnie, że w oczach niektórych nasz bohater jawi się nieraz jako czarna owca. Lecz absolutnie każdy, czasem mimo woli, żywi do niego słabość. Sentyment. I dlatego właśnie owa powszechna nostalgia wywołała tak wielkie poruszenie związane z nowym wizerunkiem brytyjskiego producenta. Może zacznijmy od początku. Najpierw zobaczyliśmy spot reklamowy. Pełen intensywnej, wibrującej kolorystyki, dynamicznych form. Przełamujący stereotypy. Dlaczego tak? By pokazać, że motoryzacja może (i powinna) być oceniana wedle kryteriów Świata Sztuki. W tym przypadku zgodzę się z twierdzeniem: „Ten Jaguar może nie jest dla ciebie”. Nie każdy jest w stanie docenić wizję twórcy, stojąc w obliczu dzieła. I gdyby dobrze się zastanowić, prawdziwie brytyjskie kreacje – modowe czy muzyczne – zawsze miały ten element odmienności. Początkowo trudny do uchwycenia, a w konsekwencji porywający całe pokolenia. Zaprezentowana przez Jaguara odświeżona identyfikacja wizualna ma trafiać do nowego odbiorcy. Zmiana nie jest końcem, ale etapem rozwoju. Wraz z nowym rozdaniem kart przed Jaguarem otwiera się szeroki wachlarz możliwości. Wysublimowany, czysty i minimalistyczny charakter identyfikacji marki odbiera się jako środek do zaprezentowania nadchodzących produktów wyższej klasy. Dla odbiorcy o wyrafinowanym podniebieniu stylistycznym. Nowy sygnet przypominający pieczęć wspiera tę interpretację intencji twórców. Klarowna typografia, nowe ujęcie uchwyconego w skoku dzikiego kota wizualnie odzwierciedlają radykalną zmianę wynikającą ze źródła zasilania – pozwalającego na generowanie mocy 1000 koni mechanicznych. Tak, może i nie jest to dotychczasowe ryczące i bulgoczące 575koni, wydobywające się z wydechu mojego ukochanego F-Type SVR. Ale czy perspektywa okiełznania dwukrotnie większej mocy nie działa elektryzująco? Bez zbędnego hałasu. Bo przecież jaguar poluje i atakuje bezszelestnie. Wszystko się zgadza. I w ten sposób docieramy do najważniejszego składnika dzisiejszej opowieści: konceptualnego pojazdu Type 00. Użycie wyrazu „Type” działa jak herbatka z melisy. Czyż najpiękniejsze i najważniejsze modele Jaguara nie miały go w nazwie? Myślę, że istotne jest, aby postrzegać zaprezentowane pojazdy jako wizję tego, co do zaoferowania będą mieć wdrożeniowe modele. A jest tego całkiem sporo i bez wątpienia jest to coś, czego jeszcze nie mieliśmy okazji doświadczyć. Zacznijmy od gabarytów. Pięć metrów długości ze szczodrymi nadkolami wypełnionymi ogromnymi obręczami kół przywołują skojarzenia z najpiękniejszymi pojazdami od momentu powstania motoryzacji. Dynamiczna sylwetka z kabiną poprzedzoną przez „kilometry” maski budują obraz dostojeństwa i stylu, jednocześnie odwołując się do najbardziej sportowych stereotypów. To jasny sygnał, że zmiany, jakie nadchodzą, nie stłamszą zrywnego charakteru Jaguara. Jeśli na prezentowaną wizję spojrzymy przez pryzmat wydajności energetycznej formy, proporcje te nie są wcale typowe dla samochodów elektrycznych. Podobnie ogromne 23-calowe felgi z wzorem będącym wspomnieniem art déco. Wielopoziomowość prezentacji nowego języka stylistycznego robi wrażenie. Po pierwsze, czy podążając za filozofią nurtu, Jaguar odwołuje się do funkcji obiektu i jego wpływu na fizyczne i społeczne otoczenie człowieka? Po drugie, czyżby projektanci Jaguara znaleźli odpowiedź na pytanie, jak przełamać prawa fizyki, dzięki czemu forma pojazdu stanie się nieograniczona plastycznie? Uwadze nie umyka lokalizacja prezentacji: Miami. Ten specyficzny fragment nowego świata, pełen architektonicznych ikon, staje się przyczółkiem globalnej, swobodnie płynącej myśli twórczej. Warto wspomnieć, że kolorystyka dwóch prezentowanych nadwozi to Miami Pink i London Blue. Bryła zewnętrzna Type 00 urzeczywistnia (w pewnym stopniu) wizję nowego języka stylistycznego. Jest pełna ostrych krawędzi, precyzyjnych cięć paneli, powierzchni ujawniających swoją funkcję dopiero przy bliższym, uważniejszym spojrzeniu, kiedy mistyczny charakter nowych Jaguarów widać już na pierwszy rzut oka. Ich dualistyczne usposobienie angażuje odbiorcę w dialog, zaprasza do eksploracji wnętrza. Chciałbym, by na temat tego wnętrza mógł wypowiedzieć się Mies van der Rohe. Dostępu do niego strzegą potężne drzwi otwierające się w stylu „butterfly”. A za nimi? Naturalnie znajdziesz tu fotele, deskę rozdzielczą i kierownicę. Ich forma podąża za nastrojem, jaki budują. Intrygujące materiały, takie jak np. trawertyn, nie są typowymi dla świata motoryzacji. Elementem skupiającym uwagę jest mocny wizualnie podział w postaci biegnącej przez całą długość samochodu zdobionej mosiądzem belki. Wyłaniające się z deski rozdzielczej dwa horyzontalnie wydłużone wyświetlacze ujawniają swoją obecność tylko, gdy jest tego wymagana (gdy nie, odzyskujemy przestrzeń sprzyjającą cyfrowej detoksykacji). Jest jeszcze jeden niezmiernie istotny, trochę magiczny element: Prism Case. Zlokalizowany w specjalnie zaprojektowanym zewnętrznym bocznym panelu przed drzwiami. Zawiera totemy. Z trawertynu, alabastru, mosiądzu. Umieszcza się je w specjalnym slocie w wewnętrznej konsoli centralnej, by dopasować kabinę do naszego aktualnego nastroju. Dziś mam taki alabastrowy humor. Myślę, że Gerry McGovern, szef działu projektowego Jaguara, modelem konceptualnym Type 00 tak naprawdę ponownie dociera do rdzenia filozofii marki, głosząc hasło sir Williama Lyonsa: „Copy nothing”. Nowa era nie odrzuca bogatego dziedzictwa ani przeszłości. Nie resetuje do zera. Uwalnia tylko formę z ram, rutyny, konturów i pozwala na jej swobodną metamorfozę, adekwatną nie tyle do „tu i teraz”, ile raczej do „tam i wkrótce”."
https://www.vogue.pl/a/dzieki-najmodniejszym-damskim-bluzkom-na-wiosne-lato-2025-na-dobre-pozegnamy-cichy-luksus,Najmodniejsze bluzki na wiosnę-lato 2025 to głośne pożegnanie cichego luksusu,"W kategorii modnych bluzek projektanci dawno nie dali sobie takiego pola do popisu. Ich ekstrawaganckie, odważne, bogato zdobione, a czasami nawet pogrywające z iluzją projekty są manifestem fali maksymalizmu, nadciągającej po długich sezonach panowaniacichego luksusu. Wiosną i latem 2025 obok najmodniejszych bluzek nie da się przejść obojętnie. Kradną spojrzenia, ekscytują, kokietują, wzbudzają podziw i zachęcają do eksperymentowania z własnym stylem. Jakie modele bluzek na wiosnę-lato 2025 podbiją czerwone dywany i modne ulice? Oto najciekawsze propozycje prosto z wybiegów. Boho niepodzielnie rządzi na wybiegach i modnej ulicy, ale wiosną i latem 2025 ten trend zobaczymy w jeszcze bardziej zmysłowej odsłonie.W Chloé Chemena Kamaliodsłania coraz więcej, proponując bluzki z bufiastymi rękawami i falbankami, uszyte z delikatnych i prześwitujących koronek.Anthony Vaccarello w Saint Laurentsięga do archiwów domu mody i inspiruje się erą marokańską, czego efektem są jedwabne bluzki odsłaniające dekolt i brzuch z lejącymi rękawami i falbanką przy szyi. W podobne klimaty zagłębił się Alessandro Michele na swoim debiutanckim pokazie dla Valentino. Jego elitarna bohema nosi bluzki tuniki wiązane w pasie, z bogato zdobioną stójką i dekoltem. Z kolei Isabel Marant konsekwentnie bawi nas frędzlami, które w bluzkach wiosennych będą dodawać dynamiki naszym stylizacjom przy każdym kroku. W kolekcjiZimmermannbluzki boho owiewają ciała delikatnymi jak woale materiałami, które opadają na ramiona. Uroku dodają im falbanki, ale zestawiamy je z szerokimi spodniami z kieszeniami. Drapowane upięcia stają się jednym z najbardziej wyrafinowanych i efektownych trendów sezonu wiosna-lato 2025. Po falach zachwytów nad artystycznie upinanymi sukienkami, które z całą pewnością zobaczymy także wśród najmodniejszych sukienek na wiosnę-lato 2025, bluzki wcale nie ustępują im miejsca. Lejące fasony inspirowane mitycznym stylem greckich bogiń pojawiły się w nowoczesnym wydaniu w kolekcjach wielu projektantów.Matthieu Blazy w kolekcji Bottegi Venetybył oszczędny co do formy, projektując bluzkę bez rękawów, która przypomina drapowaną chustę narzuconą na nagie ciało. W kolekcjiEster Manasdrapowania z cienkiego tiulu układają się w zalotne falbanki, u Giambattisty Valliego i Stelli McCartney elegancko oplatają sylwetki, z koleiLuis de Javierstworzył jedną z najpiękniejszych drapowanych bluzek wiosenno-letniego sezonu, która układa się na sylwetce niczym skrzydła. Seksowne drapowania z głębokimi dekoltami znajdziemy także umiłośnika tej techniki Christophera Esbera. Po sezonach umiarkowania i rozwagi, wybiegi domagają się igrzysk ekstrawagancji, splendoru i przepychu. Projektanci nie zawodzą w tej kwestii. Podczas fashion weeków na sezon wiosna-lato 2025 maksymalistyczne bluzki z bogatymi zdobieniami były jednymi z najjaśniejszych punktów łączących różne domy mody. Wszystkie oczy zwrócone były naAlessandra Michelego, który po raz pierwszy pokazywał kolekcję na wybiegu pod szyldem Valentino. I to właśnie na niego zawsze można liczyć, jeśli chodzi o misterne zdobienia, zachwycające wzory i maksymalizm w pełnym tego słowa znaczeniu. Jednak nie on jeden puścił wodze fantazji w tym sezonie. Wysadzane kryształkami bluzkizachwycały u Chanel. Pełne przepychu połyskujące modele bluzek znajdziemy także u Balmain, zaśStella McCartneyszuka coraz bardziej zrównoważonych rozwiązań, by dodać blasku swoim bluzkom. Słabością do błyskotek pała Julien Dossena, który nie szczędził ich na bluzkach Rabanne. Na wybiegu Victorii Beckhampojawiły się bluzki, które przypominają leciutkie tkaniny, które wiatr utrzymuje na ciałach modelek. Innym razem wyglądają, jakby po nich „spływały”. Wszystko za sprawą cienkich materiałów, misternych drapowań i niezwykle sensualnej wizji wiosennych sylwetek brytyjskiej projektantki. Ale nie tylko ona postanowiła igrać z naszym zmysłem wzroku. Op-artowe iluzje to specjalność Jonathana Andersona, który zaprojektował dlaLoewepierzaste bluzki z grafikami z obrazów Vincenta van Gogha, a także stworzył bluzkę z bardzo wymownej siatki z piór. Słynąca z ekstrawagancji Hodakova swoje bluzki pokryła tym razem nie łyżeczkami, a szkiełkami z okularów przeciwsłonecznych. Z kolei w Balmain bluzki imitują kobiece ciało.Issey Miyakezamiast zakładać ubrania na modelki, „przyłożył” bluzki do ich ciał. Wiralowy top na ramiączkach Prady nie przestaje cieszyć się popularnością i inspirować kolejne sezony. Tym razem jednak projektanci przenieśli go w zupełnie inny klimat. Bluzki na ramiączkach na wiosnę-lato 2025 są bogato zdobione kryształkami i cyrkoniami, wyszywane lub uszyte z wyjątkowych materiałów. UCopernizyskują srebrną nitkę i kwiatowe ozdoby, innym razem – winylowy połysk. W kolekcji Diesla imitują jeans.Gabriela Hearst bawi się konwencją, do swoich na wskroś szykownych fasonów dodając postrzępiony top, który na pierwszy rzut oka wygląda jak fragment zbroi. Rabanne zdobi swoje letnie bluzki na ramiączkach srebrnymi dżetami, aMiuccia Prada w kolekcji Miu Miuwycina im odważne koła na brzuchu. Styl utility, który charakteryzuje się prostymi formami i obszernymi kieszeniami, nieoczekiwanie zdominował wybiegHermès na wiosnę-lato 2025.Nadège Vanheezaproponowała ich transparentną wersję z krótkim i długim rękawem w odcieniach beżu, bieli, brązu i różu, które na wybiegu pojawiły się w zestawach z dopasowanymi spodniami. Mocne sylwetki bluzek z naszytymi kieszeniami w wersji utility pojawiły się także w kolekcji Sacai, Zimmermann, a nawet Chanel. O ile w ubiegłych sezonach fascynacje trendem tenniscore mogliśmy zrzucać naZendayę i jej stylizacje promujące film „Challengers”, o tyle wiosną i latem możemy po prostu uznać, iż trend ten był tak silny, że zwyczajnie ani my, ani projektanci nie możemy się z nim rozstać. Najlepszym dowodem na tę teorię jest liczba bluzek polo, które pojawiły się w kolekcjach na wiosnę-lato 2025. W Miu Miu kolorowe bluzki polo chodzą parami, założone jedna na drugą. Z dzianinowymi bluzkami z kołnierzykiem pogrywa także Kiko Kostadinov,Prada, Chanel, Versace i Gabriela Hearst. Delikatne transparentne koszulki polo zachwycały w kolekcji Hermès. W Casablance znajdziemy ich wersję inspirowaną stylem retro, a dlaLacostesą naturalnym elementem kolekcji, wpisanym w DNA marki. Koszulki polo to nie jedyne bluzki z kołnierzykami, które podbiją szafy miłośniczek mody wiosną-latem 2025. W tym sezonie przyjmą nie tylko oversize’owe, urocze formy inspirowane stylem skandynawskich it-girls. Bluzki ze strojnymi kołnierzykami były istotnym elementem nadebiutanckim wybiegu Alessandra Michelego dla Valentino. Projektant zachwycił fasonami inspirowanymi archiwalnymi projektami włoskiego domu mody, w których piękne kołnierzyki o różnych formach nadawały ton całej stylizacji. Plisowane kołnierzyki znalazły się także w kolekcjach Chanel, u Chloé przybrały formę misternych koronek, które odmieniły oblicze klasycznej bluzki również na wybiegu Coperni. Po wielkiej fali trendu naskórzane spódnice, skórzane spodnie iokrycia wierzchnie, przyszła pora na skórzane bluzki, które w sezonie wiosna-lato 2025 będą jednym z najodważniejszych elementów naszych stylizacji. Co ciekawe, skórzane bluzki w wiosennej odsłonie przyjmą formy nie tylko eleganckich fasonów, lecz także tych codziennych. Jedną z najpiękniejszych skórzanych bluzek znajdziemy w kolekcji Stelli McCartney – genialnie drapowany fason tworzy niejako pelerynę opadającą na ramiona. Będzie wyglądała świetnie zarówno do jeansów, jak i długiej eleganckiej spódnicy. Victoria Beckham proponuje świetny fason dopasowany w pasie, z oversize’owymi ramionami i rękawami oraz stójką. Świetną skórzaną bluzkę dostrzegliśmy także na wybieguZomer, z efektownym wycięciem na dekolcie. Skórzane bluzki klasycznie znajdziemy także w wiosenno-letniej kolekcji Bottegi Venety."
https://www.vogue.pl/a/7-najwazniejszych-wydarzen-2024-roku-w-swiecie-sztuki,Najważniejsze wydarzenia 2024 roku w świecie sztuki,"Muzeum Sztuki Nowoczesnej w Warszawie w nowo otwartym gmachuszuka nowoczesnej formuły muzeum, sztuczna inteligencja okazuje się dobrym medium dla artystów, a zwrot zabytków w końcu staje się normą. Jak świat sztuki zapamięta 2024 rok? – Paul Klee powiedział, że sztuka może pomóc uczynić niewidzialne widocznym, a ja ostatnio myślałem o tym w kontekście praktyk AI, które dają widoczność czemuś, co jest trudne do zrozumienia dla ludzi. To również miejsce, w którym muzea mogą odegrać dużą rolę– przyznał w wywiadzie z Artnews Hans Ulrich Obrist, wizjonerski kurator, historyk sztuki i dyrektor artystyczny Serpentine Galleries, który już przed dekadą powołał w galerii dział Arts Technologies. Sam od lat interesuje się cybernetyką i rozwojem technologii właśnie w kontekście sztuki, a niezwykły potencjał widzi m.in. w masowej fascynacji grami komputerowymi. Rok 2024 Obrist nazwał rokiem sztucznej inteligencji i nowemu medium poświęcił dwie wystawy. W wiosennej turecko-amerykański artysta Refik Anadol pod hasłem „Echoes of the Earth: Living Archive” wizualnie przetwarza dane raf koralowych i lasów deszczowych. W jesiennej, „The Call” (otwartej do 2 lutego 2025 roku), para artystów Holly Herndon i Mat Dryhurst bada nowe metody tworzenia i wykorzystania muzyki wspomagane przez AI. Po dekadach planowania i zapowiedzi, kontrowersji i emocjonujących zwrotów akcji Warszawa doczekała sięnowego gmachu Muzeum Sztuki Nowoczesnej. Wyrósł w symbolicznym miejscu, przy Pałacu Kultury i Nauki vis-à-vis galerii handlowej.– Chcemy podzielić się infrastrukturą i otworzyć na wspólny proces –stać się otwartym domem kultury, promieniującym na miasto –mówiła Joanna Mytkowska, dyrektorka instytucji, w rozmowie z Vogue.pl, zapowiadając, że MSN chce zmienić model funkcjonowania współczesnego muzeum. Samo otwarcie zmieniło się w weekendowy festiwal z koncertami, performansami, warsztatami, ale też wspólnym śniadaniem na placu czy turniejem ping-ponga. Pierwszą wystawę w MSN obejrzymy na początku 2025 roku. Na hasło tegorocznego Biennale Sztuki w Wenecji „Foreigners Everywhere / Obcokrajowcy są wszędzie” kuratorka Marta Czyż odpowiedziała naturalnym gestem, do pawilonu polskiego w Wenecji zapraszając twórców ukraińskiego kolektywuOpen Group, z którym współpracuje od lat. Ich praca „Powtarzajcie za mną 2”, która stała się osią wystawy, opowiada o wojnie za pomocą dźwięku, jaki wyrył się w pamięci cywilów. Czy można wyłączyć reakcję ciała, spinającego się na podobne odgłosy? Jak przepracować wojenne doświadczenie? – pytają twórcy świetnie przyjętej pracy – Yuriy Biley, Pavlo Kovach i Anton Varga. Głównymi nagrodamiweneckiego biennale w 2024roku doceniono rolę rdzennych artystów – Złoty Lew za główną wystawę kuratorską trafił w ręce czterech maoryskich artystek z Mataaho Collective: Bridget Reweti, Ereny Baker, Sarah Hudson i Terri Te Tau, a Australii przyznano statuetkę za pawilon narodowy, w którym wystawiono instalację artysty o aborygeńskim pochodzeniu (Kamilaroi/Bigambul) Archiego Moore’a. „Nawiązując do matrylinearnych tradycji tkanin. ze swoją przypominającą macicę kołyską, instalacja jest zarówno kosmologią, jak i schronieniem. Jej imponująca skala to inżynieryjny popis, który mógł powstać tylko dzięki sile i kreatywności grupy” – uzasadniła decyzję o Złotym Lwie dla Mataaho Collective przewodnicząca jury Julia Bryan-Wilson. Warsaw Gallery Weekend, który w 2024 roku miał już swoją 14. edycję, na przestrzeni lat z kameralnej, oddolnej inicjatywy zmienił się festiwal. Doczekał się nawet konkurencji w postaci Fringe Warsaw, niezależnej platformy, która organizując w tym roku wernisaże w ten sam, ostatni weekend września, sprawiła, że w Warszawie można było wtedy obejrzeć ponad 100 wystaw sztuki współczesnej. Ale to nie wszystko. Szeroką publiczność przyciągnęły w tym rokuHotel Warszawa Art Fair(ponad 10 tys. widzów) czy pierwsza edycjaNADA Villa Warsaw(ok. 11 tys. osób). Co to oznacza poza kolejkami ustawiającymi się przy wejściu? Zobaczymy. Faktem jest, że oglądanie sztuki, tak samo jak jej posiadanie, staje się wyraźnym trendem wśród klasy średniej. Jeszcze niedawno pierwszym wyborem był obraz, teraz kierunek nie jest już oczywisty. Jesienią w Warszawie pojawiły się dwie galerie specjalizujące się w designie kolekcjonerskim (ObjektiCraftica), który rozmywa granice miedzy rzemiosłem, wzornictwem i sztuką. Liczy się przyjemność obcowania z niepowtarzalnym przedmiotem, stworzonym ręką artysty. Czerwony ford escort zaparkowany w galerii i przykryty dzierganą serwetą to wspomnienie pierwszego samochodu ojca artystki, który po przybyciu z Indii do Szkocji pracował w zakładach tekstylnych. Rodzinne zdjęcia, ulubiony napój czy muzyka wydobywająca się z auta to kolejne elementy codzienności budujące wystawę „Alter Altar” Jasleen Kaur. Jury Nagrody Turnera, najważniejszej nagrody artystycznej w Wielkiej Brytanii, doceniło instalację za „przemyślany sposób, w jaki splata ze sobą to, co osobiste, polityczne i duchowe”. W swoim przemówieniu 38-letnia Kaur podziękowała „artystom, poetom, rodzicom i uczniom”, którzy pokazali jej „czasochłonną i precyzyjną pracę organizowania i budowania świata”. Sztuka uwielbia gesty i spektakle, a internet sensację, pewnie dlatego największym wiralowym wydarzeniem tego roku była aukcja, na której wystawiono pracę Maurizia Cattelana „Comedian”. Jej opisanie nie jest czasochłonne – to żółty banan przyklejony kawałkiem taśmy do ściany – ale cena 6,2 mln dolarów robi wrażenie, zwłaszcza że sześciokrotnie przebiła estymację domu aukcyjnego Sotheby’s w Nowym Jorku. Według zamysłu praca miała ironicznie opisywać mechanizmy rynku sztuki. A jak ustalili dziennikarze, banan użyty jako element pracy został kupiony w dniu aukcji w zwykłym sklepie na Bronksie za 35 centów (według innych źródeł – za 1 dolara). Zwycięzca licytacji Justin Sun, który swoją fortunę zbił na handlu kryptowalutami, starał się przejąć inicjatywę – sugerował, że istnieje związek między „najdroższym bananem świata” a NFT, czyli sztuką cyfrową opartą na technologii blockchain. Ogłosił też, że słynnego banana zamierza zjeść. A kiedy na specjalnej konferencji rzeczywiście to zrobił, podkreślał, że owoc „smakuje znacznie lepiej niż inne banany”, po czym zasugerował, że „jedzenie na konferencji prasowej może także stać się częścią historii sztuki”. Czy jego gest rzeczywiście ma taką moc? Na razie wydaje się tylko kosztowną kampanią reklamową. Warto dodać, że Sun bardzo troszczy się o swój o wizerunek. Gdy dowiedział się, że banan pochodzi od sprzedawcy, który ma 74-lata i zarabia 12 dolarów na godzinę, zapowiedział chęć zamówienia u niego 100 tys. bananów, które w geście współczucia rozda ludziom za darmo. Miliarderowi szybko wytknięto logistyczne wyzwania tego spontanicznego planu, które obróciłyby chęć pomocy w katastrofę. Metropolitan Museum of Art w Nowym Jorku przekazało włoskim urzędnikomkylix– starożytne naczynie datowane na 490 r. p.n.e., po tym jako wykazano, że obiekt znajdujący się w kolekcji Met został skradziony z miejsca odkrycia. Prywatny belgijski kolekcjoner zdecydował się dobrowolnie oddać dwa bezcenne nepalskie zabytki, które na drodze wymiany nabył w latach 90. Są to dekorowana okładka rękopisu Shivadharmottara-shastram z XI wieku i rzeźbiona drewniana rozpórka Shalabhanjika Yakshi z XII wieku. Muzeum The Parthenon w Nashville zwróciło 250 obiektów kultury prekolumbijskiej do Meksyku. Po tym, jak instytucja przez ponad pół wieku przechowywała je w kolekcji, dyrektor wydał oświadczenie: „Te artefakty mają wartość i znaczenie symboliczne dla mieszkańców Meksyku, powinny być przechowywane w miejscu, w którym będą kształtować tożsamość i korzenie kultury”. To tylko kilka przykładów zwrotów cennych zabytków, które ogłoszono na przestrzeni mijającego roku."
https://www.vogue.pl/a/apartament-w-stylu-retro-w-warszawie,Apartament przy parku na warszawskim Mokotowie,"W mieszkaniu na warszawskim Mokotowie nie było miejsca na rewitalizację czy odzyskiwanie zakurzonego piękna. Joanna Lemka-Wójcik z pracowni jlw studio od podstaw stworzyła wnętrze komfortowe, a jednocześnie odwołujące się do historii. Blisko stumetrowe mieszkanie mieści się na warszawskim Mokotowie, a z jego balkonu widać korony drzew. Prosta bryła, w której się mieści, nie ma w sobie nic z dekoracyjności fasad kamienic, odbudowanych w Warszawie po wojnie, na wzór francuskiejsecesji. –Równie skromnie było we wnętrzu –mówi Joanna Lemka-Wójcik z pracowni jlw studio, odpowiedzialna za projekt i realizację koncepcji. W mieszkaniu spotkała się z inwestorami, jeszcze zanim zdecydowali się kupić nieruchomość, podczas wizji lokalnej z pośrednikiem. –Przekonałam ich, że w PRL-owsko urządzonych pokoikach uda nam się wykreować klimat kamieniczny, o jaki im chodziło.Pomogły mi w tym wspaniałe południowe światło, wysokość wnętrz dochodząca do 3,11 metra, a nawet krzywe ściany, które najlepiej świadczyły o tym, że znaleźliśmy się w autentycznych, prawie stuletnich murach –wspomina. Młode małżeństwo było oczarowane stylem historyzującym, ale w tej sytuacji trzeba go było zbudować od zera. –Wprawdzie kamienica nie jest objęta opieką konserwatorską, ale cały obszar jest w ewidencji, a mimo to nie zastaliśmy tu żadnych elementów z epoki, jak piec kaflowy czy zabytkowy parkiet –mówi Joanna Lemka-Wójcik. Właścicielom zależało, żeby podejść do projektu konsekwentnie i dosyć konserwatywnie. Nie chcieli wprowadzać do wnętrz żadnych współczesnych rozwiązań – paski ledowe czy sufity podwieszane byłyby absolutnie nie na miejscu. –Szybko zrozumiałam, co im się podoba, i byłam w stanie twórczo rozwinąć narzucony kierunek– mówi architektka. –Na jednym z pierwszych spotkań inwestor opowiedział mi o swoim marzeniu, by zamontować we wnętrzu dwuskrzydłowe drzwi ze szprosami, przeszkleniami i górnym naświetlem –wspomina Joanna Lemka-Wójcik. Klienci mieli pomysł, by zastosować je jako przegrodę salonu od aneksu kuchennego, ale architektka zasugerowała, żeby przenieść je pod główny podciąg konstrukcyjny i oddzielić nimi korytarz od całej strefy dziennej. Dziś wypełniają cały otwór i stanowią świetną barierę akustyczną. Zainspirowana posadzkami wwarszawskich kamienicacharchitektka zachęciła właścicieli do zastosowania gorsecików. Geometryczne biało-czarne kafelki o nieregularnej krawędzi zostały ułożone we wzór à la dywan w strefie wejściowej i w jednej z łazienek. Nie mogło się także obyć bez sztukaterii. Listwy przysufitowe okalają całe mieszkanie. Na suficie w salonie umieszczona została dekoracyjna rozeta, a na podłodze ułożono dębowąjodełkę. Układ funkcjonalny projektantka narysowała zupełnie od nowa. Pierwotnie mieszkanie miało trzy osobne pokoje o zbliżonej do siebie powierzchni, zamkniętą kuchnię z przejściem do służbówki oraz osobną toaletę i łazienkę. Joanna Lemka-Wójcik wyburzyła jedną ze ścian działowych, tworząc przestronną strefę dzienną. –Po zdemontowaniu ściany okazało się, że poziomy sufitów się nie zgrywają. Ekipa miała sporo pracy, by je wyrównać siatką i tynkiem elewacyjnym. Rewolucją było jednak przeniesienie kuchni na drugi kraniec mieszkania. Wszystko zostało zrobione zgodnie z prawem, bo znaleźliśmy wolny pion wentylacyjny, który obsługuje to pomieszczenie –wyjaśnia. Dawna kuchnia stała się sypialnią gościnną, a służbówkę zaadaptowano na łazienkę z prysznicem (i oknem!) przy sypialni małżeńskiej. W miejscu dawnej małej toalety powstało pomieszczenie gospodarcze z pralnią. Co ciekawe, wejście do niego zostało nieco przesunięte. Właściciele byli bardzo wrażliwi na punkcie symetrii i dzięki temu zabiegowi udało się utrzymać regularny rytm otworów w korytarzu. Centralna oś wyznacza także strefę dzienną, skomponowaną na linii: wyspa, stół jadalniany z oświetleniem (PH5 Louisa Poulsena, kupione w sklepievintagew Kopenhadze), sofa ze stolikiem i regał telewizyjny. Architektka wraz z klientami zdecydowali się na uniwersalne, ponadczasowe tło, wykonane z jakościowych materiałów. Drzwi i meble zostały zrobione na wymiar z forniru dębowego i płyty lakierowanej przez doświadczonego rzemieślnika, który sprostał takim wyzwaniom, jak zaoblona i ryflowana wyspa albo frezowana ramka, powtórzona na frontach wszystkich zabudów. –Wybrałam jeden szarobeżowy NCS i uchwyty w stali szczotkowanej. Pracowaliśmy na dużych próbkach. Nie lubię wybierać kolorów na świstku ze wzornika 2 na 3 cm –zdradza architektka. –Zaproponowałam, by przełamać spokojną kolorystykę drobnym akcentem, i wybrałam pistacjowe kafelki czy terakotową umywalkę –mówi. Cieszy się, że właściciele podchwycili zaproponowane motywy kolorystyczne, wybierając krzesła do jadalni czy tkaniny okienne. Dużo uwagi poświęcono detalom, a wiele z nich zostało wypracowanych w trakcie nadzoru. W przedpokoju problematyczne okazało się umieszczenie szafy we wnęce, która była właściwie przekoszonym rombem. Uniesienie jej o około 25 centymetrów nad podłogą pozwoliło nie tylko zniwelować problem, polegający na tym, że ściany nie tworzą idealnego kąta prostego, lecz także stworzyć funkcjonalne rozwiązanie do przechowywania obuwia dla domowników. Z podobną precyzją architektka połączyła arkusze spieku kwarcowego w kuchni. Udało jej się zachować połączenie żyły i w sposób praktycznie niewidoczny dla oka zgrać poziomą i pionową powierzchnię. "
https://www.vogue.pl/a/20-najpiekniejszych-kreacji-w-historii-zlotych-globow,Najpiękniejsze kreacje gwiazd w historii Złotych Globów,"W nocy z 5 na 6 stycznia odbędzie się tegorocznaceremonia rozdania Złotych Globów. O tytuł najlepszego filmu komediowego powalczą, m.in., „Anora”, „Challengers” i „Substancja”, a najlepszego filmu dramatycznego – „The Brutalist”, „Kompletnie nieznany” i „Diuna: Część druga”. O statuetkę Złotego Globu powalczy również polska koprodukcja „Dziewczyna z igłą” w reżyserii Magnusa von Horna. Ceremonia wręczenia jednej z najważniejszych nagród filmowych to też wielkie święto mody. Nim poznamy tegoroczną listę zwycięzców, przypominamy najpiękniejsze kreacje wszech czasów z czerwonego dywanuZłotych Globów."
https://www.vogue.pl/a/jak-nosic-najmodniejsze-baleriny-na-wiosne-2025-przebojowe-baleriny-horsebit-gucci-pasuja-do-jeansow,"Gwiazdy już wiedzą, z czym wiosną nosić będziemy przebojowe baleriny Horsebit od Gucci","Inspirowane ikonicznymi mokasynami Horsebitbaleriny z kolekcji domu mody Gucci typuje się na najmodniejsze buty 2025.Nic więc dziwnego, że powoli już zaczynamy zastanawiać się, do czego nosić je w nowym sezonie. Wielu inspiracji dostarcza wybieg włoskiej marki na sezon Resort 2025, gdzie baleriny miały swoją premierę, ale i stylizacje gwiazd, które jako pierwsze mogły wystylizować ten przebojowy model. Oto ich pomysły na to,jak nosić baleriny domu mody Gucci w casualowych, romantycznych i szykownych stylizacjach na wiosnę 2025. Internet oszalał na punkcie balerin inspirowanychmokasynami Horsebitz kolekcji Gucci. Są zgrabne i wygodne, pasują do minimalistycznych i casualowych stylizacji,a także romantycznych looków w stylu boho i retro.Swój pomysł na noszenie ich wiosną 2025 mają już gwiazdy, które jako jedne z pierwszych założyły te typowane na najmodniejszy model sezonu buty.Oto ich pomysły na to, jak wiosną 2025 nosić baleriny domu mody Gucci w różnych odsłonach. Jako ambasadorka Gucci, Daisy-Edgar Jones była jedną z pierwszych gwiazd, które otrzymały swoją parę przebojowych balerin Horsebit.Wybrała jednak ich rzadszą wersję z czarnej lakierowanej skóry i z paseczkami.W swej stylizacji jednocześnie podkreśliła i przełamała ich retro charakter –łącząc baleriny z jeansami z prostą nogawką i marynarką o podkreślonej talii,stworzyła look, w którym wiosną 2025 będziemy chciały chodzić na okrągło i wybierzemy go nawet do biura. Jeśli wasze modowe plany na 2025 rok sięgają dalej i powoli myślicie już o lecie, stylizacja Daisy Edgar-Jonesz wrześniowego pokazu kolekcji Sabato de Sarno dla Gucci na wiosnę-lato 2025będzie doskonałą inspiracją do szykownego wystylizowania balerin w wakacje. Zamszowe baleriny Mary-Jane w kolorze jasnego brązu aktorkapołączyła z romantycznym i inspirowanym retro kompletem szydełkowych szortów, odsłaniającego brzuch topu i kardiganu,a także z pojemną torebką typu shopper w tym samym kolorze. Nie bez powodu mówi się, żespośród wszystkich opcji kolorystycznych balerin Gucci, to właśnie wersja z zamszu i w kolorze jasnego brązu będzie najbardziej pożądana. Już teraz cieszy się zresztą największą popularnością wśród gwiazd. Na festiwalu filmowym w Wenecji kolejny inspirujący pomysł na noszenie balerin Horsebit zaprezentowała włoska aktorka Sveva Alviti.Jej look z jeansami baggy, białą koszulą i torebką w kolorze burgundajest wygodny, minimalistyczny, ale i szalenie szykowny."
https://www.vogue.pl/a/najciekawsze-makijazowe-trendy-na-2025-rok-jak-bedzie-wygladal-make-up-ust-oczu-i-twarzy,"5 największych trendów w makijażu, które będą rządzić w 2025 roku","Wiral z TikToka, inspiracja z pokazu sprzed lat, upiększający skórę trend zgodny zkolorem roku Pantone 2025i krok w stronę matowego wykończenia cery. Oto najbardziej interesujące trendy w makijażu na 2025 rok. Mówi się, że 2025 rok zostanie zdominowany przez matowe wykończenie skóry, jednakPatrycja Dobrzeniecka, makijażystka gwiazd, influencerka i jurorka konkursu„Vogue Polska” Beauty Awards, przekonuje, że nie ma ono nic wspólnego z trendem z lat 90., który pozbawiał twarzy trójwymiarowości. Trend królujący na wiosenno-letnich wybiegach oraz w nowych makijażach kolekcjach to raczej satyna, a zatem pewien kompromis pomiędzy dwiema tendencjami, który pozwala zachować twarzy świeżość i rześkość, ale bez nadmiernego błyszczenia. By stworzyć taki efekt na skórze, potrzebny będzie lekki podkład (najlepiej w wersjiglow) albo coś z bogatej ofertyfiltrów przeciwsłonecznychw wersjitintu– kremowa konsystencja ze szczyptą koloru często daje lepszy efekt niż makijaż. Patrycja Dobrzeniecka namawia też do wypróbowania satynowegolookuzpomocą samego korektora. W zupełności wystarczy, pod warunkiem że właściwie zadbamy o pielęgnację, najlepiej z wykorzystaniem urządzeńhi-tech. Można też spróbować jednego z tiktokowych wirali – połączenia podkładu Diora Forever Skin Glow z odrobiną Glazing Milk od Rhode, którego ekspertka jest gorącą zwolenniczką. Efekt rzeczywiście zachwyca! –Świetlista cera nie znika, ale zyskuje bardziej subtelny wymiar– przekonuje artystka i zaznacza, że jeśli sięgamy po produkty rozświetlające z drobinami odbijającymi światło, powinniśmy stosować je z umiarem – na środek powieki, kości policzkowe lub łuk kupidyna. Tyle wystarczy. Na więcej szaleństwa można sobie pozwolić w makijażu oczu lub ust, bo jak przekonuje makijażystka,neo-metallicto jeden z ciekawszych wybiegowych trendów, którego powinno się spróbować choć raz i który warto przestudiować w realizacji najlepszych twórców. To trend o praktycznym zastosowaniu, który wiele sezonów temu zapoczątkowała Pat McGrath. –Nic tak nie otwiera oka jak srebro, oczywiście w minimalnych ilościach, czyli aplikowane punktowo lub wzdłuż linii rzęs. Sprawdza się szczególnie w wypadku opadającej powieki, bo pozwala optycznie ją unieść– radzi makijażystka. Metalic w innych odcieniach sprawdzi się także w wersji transparentnej z dużą ilością mieniących się drobinek oraz jako silnie napigmentowany neon-makeup lub subtelny akcent na ustach czy na paznokciach. –Blonzing to połączenie różu i bronzera, trik który makijażyści stosują od lat. Nakładamy kosmetyk miękko, dużym rozproszonym pędzlem, bo nie chodzi o kontrast, lecz bardzo naturalny efekt naśladujący skórę muśniętą słońcem– tłumaczy Dobrzeniecka, a jako alternatywę proponuje aplikowanie produktu palcami, które minimalizuje ryzyko błędu. Usta w wersjiberry lips? Brak wyraźnego konturu i zdefiniowanego koloru, który aplikowany jest palcem i bez lusterka. To na tyle popularny i uniwersalny trend, że pozostaje obecny w każdym kolejnym sezonie. –W takim wydaniu usta są sensualne, mówią o tym, że kobieta, która je nosi, coś przeżyła, a kolor ma to tylko podkreślić– mówi Dobrzeniecka. Make-up w 2025 roku nosimy w kolorze Pantone 2025, czylimocha mousse. To odcień, który będzie dominował nie tylko na ustach, lecz także na paznokciach oraz w paletach bronzerów i cieni. Jest ukłonem w stronę miłośnikównudeoraz zachętą do tego, by spróbować się w odcieniu, który potrafi być dla skóry najlepszym komplementem."
https://www.vogue.pl/a/digitalsyndication-idealne-czarne-spodnie-damskie-to-najlepsza-modowa-inwestycja-20-modeli-ktore-schlebiaja-sylwetce,Idealne czarne spodnie to modowy Święty Graal. Te fasony będziesz nosić przez lata,"Znalezienieidealnych czarnych spodni damskichnigdy nie jest łatwe, ale naprawdę warto podjąć poszukiwania. Oto modne fasony, które wszystko wynagrodzą. Schlebiają sylwetce, pasują na każdą okazję i nigdy się nie nudzą. Gdy nie masz pojęcia, w co się ubrać, czy to na elegancką okazję, czy na zwykłą kolację w gronie przyjaciół w ulubionej restauracji, z pomocą zawsze przychodzą czarne spodnie damskie. To prosty i jednocześnie wszechstronny element garderoby. Choć chyba każda z nas ma w swojej szafie kilka modeli: czarne spodnie palazzo, eleganckie spodnie garniturowe czyczarne cygaretki, prawda jest taka, że wybór idealnych czarnych kobiecych spodni może przysporzyć trudności. Właśnie dlatego stworzyliśmy przewodnik po czarnych spodniach, inspirując się trendami podpatrzonymi na pokazach kolekcji na zimę 2024-2025. Pamiętamy przy tym, że moda nie ma granic, a przede wszystkim nie uznaje już ograniczeń, jeśli chodzi o płeć. Zaczniemy więc od oversize’owych krojów czarnych spodni w nowoczesnym stylugenderless, by przejść do czarnych spodni z wysokim stanem i rozszerzanymi nogawkami i skończyć na przyciągających wzrok spodniach ze skóry naturalnej lub imitacji skóry. Eleganckie czarne spodnie są szykowne i nie mają płci – są dobre zarówno dla mężczyzn, jak i kobiet. Będą też pasować do każdego stylu i do każdej osobowości. Noś je jako element streetwearowych stylizacji, stawiając naszerokie spodnie damskiez niskim stanem, lub klasycznych, wyrafinowanych zestawień, wybierając trochę węższe modele czarnych spodni ze średnim stanem. Będą świetnie wyglądać w zestawieniu z marynarką i prostym białym T-shirtem lub z kobiecym i wyszukanym topem, który odkrywa brzuch. Tworząc zestawienia, baw się kolorami i proporcjami. Wśród trendów na sezon jesień-zima 2024-2025 znajdziemy również czarnespodnie ze skóry (lub imitacji skóry).To zdecydowanie element garderoby, który warto mieć w swojej szafie na nadchodzące miesiące, zarówno w wersji z prostą nogawką, jak i z szerokimi nogawkami. Spodnie z rozszerzanymi nogawkami to jeden z trendów sprzyjających sylwetce, które królują w sezonie jesień-zima 2024-2025, a pozostaną z nami także na wiosnę i lato 2025. Czarnespodnie damskie o kroju bootcutmożesz nosić z balerinkami, sneakersami i kozakami na wysokim obcasie, aby optycznie wydłużyć nogi. Smoking w nowoczesnym stylu można łączyć z bardzo kobiecymi elementami garderoby, aby podkreślić sylwetkę, np. dekolt – odpowiednią bielizną czy białym golfem w ciepłych zimowych stylizacjach. Jeśli chodzi o czarneeleganckie spodnie garniturowei smokingowe proponujemy zarówno modele o prostych nogawkach i standardowej długości, jak i te oversize’owe. Welurowe spodnie damskieto klasyka o wyjątkowym uroku i szyku. Co najważniejsze, potrafią odmienić nawet najprostszą stylizację w mgnieniu oka. Specjalne wykonanie i miękkie, połyskujące wykończenie nada głębię nawet najbardziej alternatywnym stylizacjom oraz wyjątkowy charakter basicowym zestawieniom. Artykuł ukazał się oryginalnie na Vogue.it"
https://www.vogue.pl/a/kobiece-wydarzenie-topestetic-x-vogue-polska-w-kinomuzeum,Inspirujące spotkanie z samą sobą podczas wydarzenia Topestetic i „Vogue Polska”,"Czy dbanie o siebie to egoizm? Czy pełnej wolności możemy doświadczać dopiero w „pewnym wieku”? Jak zaufać sobie i swoim wyborom, a nie słuchać podszeptów innych? Co dzisiaj oznacza odwaga? Na te i wiele innych ciekawych pytań odpowiedziały uczestniczki wydarzenia, który zorganizowaliśmy razem z marką Topestetic. Punktem wyjścia do dwóch niezwykle inspirujących paneli dyskusyjnych było pytanie, na które odpowiadają bohaterki najnowszej kampanii Topestetic –aktorka Magdalena Różczka,piosenkarka i tekściarka Mela Kotelukorazfotografka Marta Wojtal. O to„Co powiedziałabyś sobie sprzed lat?”zapytaliśmy także reżyserkę i producentkę Małgorzatę Szumowską, projektantkę i współautorkę marki BIZUU Zuzannę Wachowiak, właścicielkę biżuteryjnej marki Kopi Natalię Kopiszkę oraz współzałożycielkę dwóch warszawskich konceptów gastronomicznych Lupo i Wozownia Barbarę Kłosińską. Post udostępniony przez topestetic.pl | Sklep z wyselekcjonowanymi kosmetykami (@topestetic) "
https://www.vogue.pl/a/digitalsyndication-jak-wygladaja-wiralowe-buty-2025-roku-to-sneakersy-na-obcasie-balenciagi,Wiralowe buty Balenciagi to połączenie sneakersów i… szpilek,"Buty, w których zaledwie jeden krok dzieliporanny trening biegowyod wieczornej imprezy? To kolejny kontrowersyjny projekt Balenciagi z potencjałem na tiktokowy wiral. Czy podzieli entuzjastów mody, tak jak zrobił toprojekt Tabi Maison Margiela? Już pierwszą kolekcją dlaBalenciagiw 2015 roku, dzięki swojej niezwykłej kreatywności i pragmatycznej wizji luksusu, Demna uwiódł cały świat mody. Dziewięć lat później projektant określany mianem undergroundowego nadal zaskakuje, na nowo tworząc nowoczesną garderobę za pomocą swojego wywrotowego podejścia do mody. Dziś na tapecie mamysneakersy, które co sezon rządzą na wybiegachw coraz bardziej odważnych wersjach. Wszyscy pamiętamy imponującymodel Triple S, który zachwycił fanów mody na całym świecie, czy też Trainer Speed, Track i X-Pander. Nie tylko najnowsza kolekcja Balenciagi, lecz także sposób jej zaprezentowania, były nietypowe. W serii zdjęć wykonanej iPhone’em modelki pozowały bez makijażu, stylizacji włosów czy scenografii, pozwalając pierwszoplanową rolę grać ubraniom. W kolekcji znalazły się dość zaskakujące buty. Demna bawi się kontrastami i przeciwieństwami, tworząc modele łączące buty do biegania ze szpilkami. To kolejne mistrzowskie posunięcie projektanta, o którym z pewnością jeszcze dużo usłyszymy. Artykuł ukazał się oryginalnie na Vogue.fr."
https://www.vogue.pl/a/nowe-filmy-ktore-warto-obejrzec-na-platformie-netflix,"Najlepsze nowe filmy z Netflixa, które warto obejrzeć","Spośródwszystkich nowości Netflixawybieramy najlepsze nowe filmy, które od niedawna można oglądać na platformie. Oto tytuły, które sprawdzą się doskonale na świąteczny seans w gronie najbliższych. Wydawałoby się, że adaptacja losów najsłynniejszej lalki na świecie to absurdalny pomysł na film.Greta Gerwigudowodniła, że wystarczą nawiązania do klasyki kina, szczypta inteligentnego humoru i gwiazdorska obsada, by przekuć ryzykowny koncept w popkulturowy fenomen. Teraz zabawne przygody Barbie i Kena (Margot Robbie i Ryan Gosling) możemy oglądać na Netflixie. W związku z doniesieniami o kontynuacji filmu powtórny seans „Barbie” jest wręcz wskazany. Fanomnajlepszych komedii Netflixapolecamy również inne produkcje dostępne na platformie, jak „Rodzina Addamsów”,„Słodkie zmartwienia”i „Grinch: Świąt nie będzie”. Na naszej liście polecanych filmów z platformy nie mogło również zabraknąć „Na złej drodze”. Kameralny dramat śledzi losy Emily (świetna Aubrey Plaza), która po kłopotach z prawem próbuje żyć uczciwie. Dziewczyna potrzebuje szybko zarobić pieniądze, aby spłacić studencki kredyt, dlatego przyjmuje pracę od tajemniczego Youcefa (Theo Rossi). Z jego pomocą odkrywa świat drobnych przekrętów i kradzieży, które mogą pomóc jej stanąć na nogi. Fanom najlepszych dramatów Netflixa polecamy również inne produkcje dostępne na platformie, jak „Wdowy”, „O wszystko zadbam” i „Zaginiona dziewczyna”. –W dzisiejszych czasach bycie singlem jest prawdziwie postępowe– przekonuje przyjaciół Bobby (Billy Eichner). Jego opinię na ten temat zmienia czarujący Aaron (Luke Macfarlane, którego mogliście wcześniej oglądać w „Wiecznym singlu”). Bohaterowie zakochują się w sobie po uszy. Problem w tym, że Bobby przywykł do samodzielności. Czy wystarczy mu odwagi, żeby otworzyć się na miłość? Fanomnajlepszych filmów romantycznych Netflixapolecamy również inne produkcje dostępne na platformie, jak„Miłość na nowo”, „Nasz mały sekret” i„Holiday”. Wśródświątecznych nowości Netflixanie mogło zabraknąć świątecznego filmu akcji à la „Szklana pułapka”, choć zdecydowanie mniej zabawnego. Ethan (Taron Egerton z serii „Kingsman”), młody agent odpowiadający za bezpieczeństwo na jednym z największych amerykańskich lotnisk, spędza Wigilię w pracy. Gdy tajemniczy podróżny (Jason Bateman) próbuje wymusić na nim zgodę na przewiezienie niebezpiecznej przesyłki, bohater będzie musiał zrobić wszystko, żeby go powstrzymać. Fanom najlepszych filmów akcji Netflixa polecamy również inne produkcje dostępne na platformie, jak „Rebel Ridge”, „Błędny cień” i„Napad”. Jeden z najlepszych filmów familijnych Netflixa ostatnich lat to adaptacja popularnych książek dla dzieci Richarda Curtisa, reżysera „To właśnie miłość”. Animowane „Tamte święta” opowiadają o rodzinie i przyjaźni, miłości i samotności, a także o tym, co wspólnego mają indyki ze Świętym Mikołajem. Momentami wzruszający, innym razem zabawny film może się również pochwalić gwiazdorską obsadą. Bohaterom głosu użyczyli, m.in. Brian Cox, Fiona Shaw i Bill Nighy. Fanom najlepszych filmów familijnych Netflixa polecamy również inne produkcje dostępne na platformie, jak „Zaklęci”,„Klaus”oraz „Chłopiec i czapla”. Niewiele filmów z przełomu mileniów przetrwało próbę czasu. Wyjątkiem pozostaje „American Psycho”, krwawy dreszczowiec o młodym biznesmenie (doskonały Christian Bale), który nakręca realną – a może zmyśloną? – spiralę przemocy. Kultowy film Mary Harron warto obejrzeć, zanim do kin trafi jego nowa wersja, za którą odpowiadaLuca Guadagnino. Fanomnajlepszych thrillerów Netflixa polecamy również inne produkcje dostępne na platformie, jak „Nagi instynkt”, „Kolekcjoner kości” i „Zabójca”. „Joy” to kameralna produkcja, która podbiła serca widzów. Nowy oryginalny film platformy opowiada o początkachin vitro. W 1978 r. na świat przyszła Louise Joy Brown, pierwsze dziecko poczęte przełomową metodą, nad którą latami pracował zespół Roberta Edwardsa, Patricka Steptoe’a i Jean Prudy (James Norton, Bill Nighy i Thomasin McKenzie). „Joy” pokazuje, z jakimi przeciwnościami przyszło im się mierzyć. Fanom mniej znanych filmów Netflixa polecamy również inne produkcje dostępne na platformie, jak„Jego trzy córki”, „Pomiędzy” i „Czasem trzeba odpuścić”. Wśródgrudniowych nowości Netflixaznalazła się adaptacja nagrodzonej Pulitzerem sztuki Augusta Wilsona, która opowiada o sporze brata (John David Washington) z siostrą (Danielle Deadwyler) o pianino, najcenniejszą rodzinną pamiątkę. Eskalacja konfliktu ujawnia gorzką prawdę o przeszłości i tych, którzy ją napisali. „Lekcja gry na pianinie” ma szansę stanąć niebawem dooscarowego wyścigu. Fanomnajlepszych filmów oryginalnych Netflixapolecamy również inne produkcje dostępne na platformie, jak „Roma”,„Historia małżeńska”i„Psie pazury”. Jeśli nie oglądaliście „Zabawy w chowanego” w Halloween, nadróbcie zaległości w święta. Film śledzi losy panny młodej (Samara Weaving), która wychodzi za mąż za spadkobiercę ekscentrycznej i bardzo bogatej rodziny (grają ich, m.in. Adam Brody i Andie MacDowell). W ramach rodzinnego rytuału przejścia bohaterka zostaje zaproszona do gry w chowanego. Niewinna zabawa szybko okazuje się krwawym polowaniem, w którym stawką jest jej życie. Fanomnajlepszych horrorów Netflixapolecamy również inne produkcje dostępne na platformie, jak „Krzyk”, „Anihilacja” i „Ulica strachu”. Tytułowa pani Harris (Lesley Manville) od zawsze marzyła o zjawiskowej sukni Christiana Diora. W tym celu rusza do Paryża, gdzie będzie musiała zjednać sobie tutejsze elity, na czele z surową Madame Colbert (Isabelle Huppert). Urok i determinacja Ady mogą okazać się kluczem do ocalenia francuskiego domu mody. Czarujący film to doskonały materiał na niespieszny seans po wigilijnej kolacji. Fanomnajlepszych filmów kostiumowych Netflixapolecamy również inne produkcje dostępne na platformie, jak„Małe kobietki”,„Kochanek Lady Chatterley”oraz„Rozważna i romantyczna”. Zobacz także:"
https://www.vogue.pl/a/digitalsyndication-jak-dzialaja-lodowata-kapiel-lub-zimy-prysznic-na-bole-stres-i-wyglad-skory,"9 prozdrowotnych właściwości zimnych pryszniców, o których mówią eksperci","Pomysł, by z własnej wolizanurzyć się w lodowatej wodzie, nie wydaje się szczególnie zachęcający. Jednak, jak się okazuje, plusówzwykłych zimnych prysznicówjest wiele. W końcu najlepsi sportowcy regularnie korzystają z kąpieli lodowych, a niezliczone badania naukowe stanowią poparcie dla zalet głoszonych przez ich zwolenników. Lepszy metabolizm, niższy poziom stresu, ulga w bólach stawów i wiele innych korzyści prozdrowotnych. Co eksperci mają do powiedzenia na temat powodów, dla których powinno się rozważyć regularne branie zimnych pryszniców? Leczenie zimnem to praktyka polegająca na zanurzaniu się w zimnej wodzie. Jej początki sięgają starożytnej Grecji, gdzie początkowo wykorzystywano ją w celach relaksacyjnych i towarzyskich. Obecnie modne wanny do zimnych kąpieli, takie jak Plunge czy Ice Pod marki Pod Company, są reklamowane jako element rutyny mającejpoprawiać ogólny stan zdrowia. Jednak zanurzanie się w zimnej wodzie może być praktykowane na wiele różnych sposobów, bez wymyślnych wynalazków czy drogich sprzętów.Dr Majdoline Jayoushe, specjalistka chorób wewnętrznych i adiunktka w Mount Sinai, mówi, że leczenie zimnem może przybierać formę pływania w nieogrzewanym basenie czy po prostu brania zimnych pryszniców. Odpowiedź brzmi twierdząco. Zimne prysznice mogą być zdrowe.– Wykazano, że zanurzenie się w zimnej wodzie czy kąpiel w lodzie mają wiele korzyści prozdrowotnych dla układów sercowo-naczyniowego iendokrynalnego (który reguluje produkcję hormonów w organizmie), a także wpływa pozytywnie na naszą psychikę i układ odpornościowy– mówi Jayoushe. –Gdy nasz organizm jest wystawiony na działanie zimnej wody, mózg wydziela endorfiny z powodu odczuwanego stresu– wyjaśnia ekspertka. Może to wpływać na poprawę stanu psychicznego. Potrzeba jednak więcej badań, by móc sugerować, że zimna woda może być stosowana w leczeniu depresji. Pewne jest za to, że zmniejsza stany zapalne i opuchliznę, a także chroniczny ból stawów i mięśni. Ekspozycja na zimną wodę może prowadzić do nagłego skoku w poziomie hormonów stresu. Wykazano, że prowadzi to do zwiększenia poziomu biomarkerów przeciwzapalnych w naszym organizmie. To, jak mówi Jayoushe, może wspomagać redukcję stanów zapalnych i chronić przed infekcjami. –Gdy jesteśmy wystawieni na działanie wody o bardzo niskiej temperaturze (na poziomie między 4 a 20 stopni Celsjusza), może to wywoływać wzrost poziomu hormonów stresu, co z kolei może pomóc w zmniejszeniu odczuwania bólu– mówi Jayoushe i wskazuje na badania, które wykazały, że pływacy, którzy przez 12 tygodni pływali w zimnej wodzie, doświadczyli istotnego zwiększenia poziomu neuroprzekaźnika w mózgu (norepinefryny) zwiększającego czujność i poprawiającego uwagę. –Wzrost poziomu norepinefryny może prowadzić do zwężenia naczyń krwionośnych i przyczynić się do tego, iż mamy wrażenie, że odczuwamy mniej bólu– mówi Jayoushe. Mówi też, że ekspozycja na zimną wodę może zredukować dopływ krwi do mózgu, zmieniając świadomość i przekierowując neuroprzekaźniki odpowiedzialne za odczuwanie bólu, dzięki czemu doświadczamy go w mniejszym stopniu. Jayoushe mówi, że nawet krótkoterminowo reakcja stresowa, jakiej doświadczamy w trakcie zimnego prysznica, może mieć znaczący wpływ na układ odpornościowy. Wskazuje na badania, które wykazały, że osoby, które pływały w zimnej wodzie, miały większą ilość białych krwinek, co stanowi oznakę adaptacji układu odpornościowego do stresu. Badania wykazały również, że regularna ekspozycja na zimną wodę prowadzi do zmniejszenia częstości występowania infekcji górnych dróg oddechowych o 40 proc. Wykazano, że możliwe jest, iż zimne prysznicepoprawiają nasz metabolizm. Jayoushe wskazuje na badania przeprowadzone na myszach, w których widoczna była silna korelacja pomiędzy ekspozycją na zimno a utratą wagi. I choć podobne badania prowadzone na ludziach nie doprowadziły do jednoznacznych wniosków, mówi, iż wiadomo, że stres termiczny wynikający z ekspozycji na zimną wodę wspiera generowanie energii i ciepła (stymulując brunatną tkankę tłuszczową), by przyspieszyć przemianę materii i rozkładać cząsteczki obecnej we krwiglukozy i tłuszczu. A skoro już mowa o przyspieszeniu przemiany materii, zimne prysznice wspierają również poprawę insulinowrażliwości. Jayoushe wyjaśnia, że działa to podobnie do ćwiczeń fizycznych – aktywność mięśni stymuluje nasz metabolizm i pomaga zwiększyć wykorzystanie insuliny. Wśród innych potencjalnych korzyści znajdują się między innymi tymczasowa redukcja widoczności porów i opuchlizny, ze względu na zwężenie naczyń krwionośnych w skórze, czego efektem jest zdrowsza, zaróżowiona cera, wynikająca z poprawy krążenia krwi. Jayoushewskazuje na badania, które wykazały, żekobiety w okresie perimenopauzy, w wieku pomiędzy 45. a 59. rokiem życia, które pływały w zimnej wodzie, doświadczyły bardzo dużej poprawy w kwestiach wahań nastroju, uderzeń gorąca i innych objawów menopauzy. Choć brzmi to przekonująco, ekspertka zaznacza, że potrzebne są kolejne badania. Zimne prysznice mogą okazać się pomocne w utrzymaniu dobrego stanu zdrowia. Jayoushe wymienia wpływ na czynniki ryzyka chorób układu sercowo-naczyniowego i schorzeń metabolicznych, ryzyko wystąpienia przewlekłych chorób kardiometabolicznych (takich jak choroby układu krążenia i cukrzyca typu II) i wysoki poziom hormonu stresu.– Pomyśl o zimnym prysznicu jako miniszoku dla organizmu. Kiedy jesteś w zimnej wodzie, twój mózg jest zbyt zajęty skupianiem się na poradzeniu sobie z tą nieprzyjemną sytuacją, by myśleć o wszystkich powodach, dla których jesteś nieszczęśliwa lub zestresowana. Pomaga to uwolnić się od myśli pojawiających się w twojej głowie –mówi ekspertka. Wyjaśnia też, że w momencie, gdy nasze ciało doznaje szoku związanego z zanurzeniem w zimnej wodzie, przechodzi ono w tryb „walki lub ucieczki”, sprawiając, że uwalniane są hormony stresu, takie jak adrenalina i kortyzol. Mówi, że w odpowiedzi na te sygnały organizm równoważy je hiperwentylacją, podniesieniem tętna oraz zwężeniem naczyń krwionośnych. Gdy nasza skóra zaadaptuje się już do niskiej temperatury, doświadczamy przypływu hormonów szczęścia, takich jak dopamina, serotonina i endorfiny, dzięki którym po zimnym prysznicu czujemy się szczęśliwi, zrelaksowani i mentalnie odmłodzeni. Louisa Nicola, neurofizjolożka i gospodyni podcastu „The Neuro Experience”, przyznaje jej rację i dodaje, że zimny prysznic wiąże się również z korzyściami dla skóry, ze względu na to, że zmniejsza pory, redukuje produkcję sebum oraz wspiera ogólnie pojmowane zdrowie skóry. Najlepszym sposobem na branie zimnego prysznica jest podejście „spiesz się powoli”. Jayoushe zachęca do tego, by rozpoczynać stopniowo, próbując wytrzymać niską temperaturę przez kilka sekund pod koniec kąpieli i przekręcać gałkę z gorącej na zimną, aż zaczniemy czuć się komfortowo.– Oddychaj głęboko i ruszaj się pod prysznicem, by rozprowadzić wodę równomiernie po całym ciele– podpowiada. Idealna temperatura wody, przy której można uznać prysznic za zimny, to najwyżej 15 stopni Celsjusza. Ekspertka dodaje, że naukowcy zajmujący się leczeniem zimnem zalecają zimne prysznice po południu lub wieczorem dla osiągnięcia najlepszych rezultatów.– Ponieważ temperatura naszego ciała zmienia się w ciągu dnia, jesteśmy najbardziej wrażliwi na zimno rano, kiedy jest ona najniższa. Nie musisz spędzać wiele czasu w zimnej wodzie, by cieszyć się wszystkimi korzyściami płynącymi z zimnego prysznica. Jayoushe wskazuje nabadania z 2016 roku przeprowadzone w Holandii,które wykazały, że osoby, które spędziły od 30 do 90 sekund pod zimnym prysznicem, o 29 proc. rzadziej brały zwolnienie chorobowe z pracy w porównaniu z tymi, które w ogóle tego nie robiły. Więc, choć nie należy przesadzać (więcej o tym za chwilę), zaledwie kilkusekundowy zimny prysznic może zdziałać wiele dobrego dla naszego organizmu i stanu zdrowia. – Rozpocznij od zaledwie kilkusekundowej ekspozycji na zimną wodę. Z czasem, gdy twoje ciało będzie się do niej adaptować, postaraj się wydłużyć ją o pięć sekund przy każdym prysznicu, aż będziesz w stanie tolerować niską temperaturę wody przez co najmniej 30 sekund– mówi ekspertka. Istnieją przypadki, w których gorący prysznic może okazać się korzystniejszy niż zimny. Nicola mówi, że badania wykazały, iż gorąca kąpiel również możeprzynieść poprawę przy objawach depresjioraz, podobnie jak udowodniono to w przypadku zimnego prysznica, może stanowić rozwiązanie problemu bezsenności ipoprawić jakość snu. Jayoushe mówi, że gorąca woda może także przynieść ulgę przy bólu mięśni występującym po treningu, ale dodaje, że konieczne są dodatkowe badania, by wykazać, czy gorący prysznic przynosi te same neurokognitywne korzyści co zimny. Poza tym zbyt gorący prysznic może wysuszać skórę i włosy. By znaleźć złoty środek, najlepiej sięgnąć po prysznic z ciepłą wodą. Istnieje kilka negatywnych skutków brania zimnego prysznica, które należy wziąć pod uwagę. Jayoushe wyjaśnia, że przedłużająca się ekspozycja na niskie temperatury (zwykle jest to powyżej 15 minut) może zwiększyć ryzyko hipotermii, która może z kolei prowadzić do poważnych uszkodzeń układu nerwowego i urazów. Nicola dodaje, że osoby cierpiące na choroby układu krążeniowo-oddechowego, nadciśnienie i inne problemy kardiologiczne powinny z ostrożnością podchodzić do wszelkich form leczenia zimnem, a najlepiej skonsultować się z lekarzem. Jayoushe przyznaje, że może to być niebezpieczne również dla starszych pacjentów, którzy cierpią na choroby kardiologiczne i nieopanowane nadciśnienie, podkreślając jednocześnie, jak ważna w tych przypadkach jest konsultacja z lekarzem, jeszcze zanim podejmie się próbę stosowania zimnych pryszniców. Innymi osobami, które powinny unikać tak znacznej ekspozycji na zimno, są te cierpiące nachorobę Raynauda, którą Nicola opisuje jako stan polegający na ekstremalnej nadwrażliwości na zimno, i mające problemy z krążeniem. Mówi również, że pacjenci cierpiący na choroby układu oddechowego, takie jak astma, powinni z ostrożnością podchodzić do narażania się na ekstremalnie niskie temperatury. Jeśli byłaś ciekawa, na czym polega leczenie zimnem, ale nie masz ochoty na zanurzenie się w lodzie, zimny prysznic jest najprostszym sposobem na skorzystanie z tego, co oferują nam oba te światy. Artykuł ukazał się oryginalnie na Vogue.com"
https://www.vogue.pl/a/dlaczego-zatonal-heweliusz-wkrotce-serial-o-katastrofie-statku-trafi-na-netflixa,Co naprawdę wydarzyło się na Heweliuszu? Tajemnica katastrofy „polskiego Titanica” rozwiązana,"Adam Zadworny fascynująco opowiada historię największej katastrofy morskiej w powojennej Polsce. W rozmowie z nami mówi m.in. o ostatnich godzinach załogi „Heweliusza” i krążących teoriach spiskowych. Zdradza też własne motywacje, którymi kierował się w reporterskim śledztwie. Pamięta pan nastroje, jakie panowały w kraju w dniu katastrofy „Heweliusza”? Adam Zadworny:Pamiętam ten dzień. 14 stycznia 1993 roku w nocy na całym wybrzeżu strasznie wiało, wiele osób nie mogło spać, włączały się alarmy samochodów, łamały się gałęzie drzew. Tej nocy nie spały też niektóre żony marynarzy z „Heweliusza”. Annie Korzeniowskiej z Gdańska, żonie pierwszego elektryka z promu, śniła się czarna woda zalewająca miasto… Natomiast ja o tym, że na Bałtyku trwa akcja ratownicza polskiego promu „Jan Heweliusz”, dowiedziałem się z radia rano. Co ciekawe, dwa tygodnie wcześniej w swoim noworocznym przemówieniu prezydent Lech Wałęsa powiedział, że „Polska jest krajem w podróży”, a jeden z komentatorów politycznych dodał: „Po wzburzonym morzu przemian”. Te słowa oddają charakter ówczesnej Polski, wstrząsanej aferami gospodarczymi, ideologicznymi sporami, bo w styczniu 1993 roku w sejmie zakończono właśnie prace nad tzw. kompromisem aborcyjnym. Byliśmy krajem zaledwie trzyletnim, nadal bardziej przypominającym PRL niż zachodnie demokracje, i to też miało wpływ na tę katastrofę. Czy siadając do pracy nad książką, wiedział pan, że jest jeszcze coś do odkrycia? Wiedziałem, że w tej sprawie przed Izbą Morską, czyli takim quasi-sądem badającym przyczyny katastrofy, zapadły trzy różne wyroki, że do dziś są wątpliwości. Nie sądziłem jednak, że czeka na mnie aż tyle zagadek, znaków zapytania, przekłamań dotyczących tej sprawy. Zacząłem od dokumentacji, a więc czytania akt procesów Izby Morskiej w Szczecinie i Gdyni. Po nich pozostało 29 tomów materiałów zawierających wszystko, co państwo polskie ustaliło w sprawie katastrofy. Szybko w moje ręce wpadł bardzo ważny list, który wdowa po jednym z marynarzy napisała do Izby Morskiej. Jej mąż dwa dni przed katastrofą powiedział, że schodzi z „Heweliusza”, bo jest niebezpiecznie, statek ma uszkodzoną i nieszczelną furtę rufową. Wiem od wdów, że takich listów było więcej, ale tylko ten się zachował. W aktach znalazłem też listę wcześniejszych wypadków i poważnych awarii promu. Łącznie było ich dwadzieścia sześć! Żaden inny polski statek tylu nie miał. Wśród marynarzy „Heweliusz” nazywany był „pływającą trumną”. PRL-owska cenzura zakazywała o tym pisać. W tamtych czasach awarie i wypadki, w tym takie, które już wcześniej o mało nie zatopiły tego promu, były zatajane przez państwowego armatora, czyli Polskie Linie Oceaniczne, i inne morskie instytucje. Niestety ta tradycja trwała w najlepsze w latach 90. Jeden z kapitanów, Piotr Swinder, w wywiadzie z 1993 roku powiedział, że „Heweliusz” nerwowo człowieka wykańczał… To był nie tylko pechowy prom, ale też, według jego kapitanów, trudny w manewrowaniu przy silniejszym wietrze. W dodatku jego piętą achillesową był system antyprzechyłowy, wymyślony w norweskiej stoczni. Był pomocny w porcie przy rozładunku promu, ale nie można było z niego korzystać na pełnym morzu. Natomiast „Polak potrafi”: chcąc uprościć sobie życie, załoga „Heweliusza” wielokrotnie korzystała z niego w trakcie rejsów, co było niebezpieczne, bo mogło doprowadzić do niekontrolowanego przechyłu i zatonięcia. Prom miał też podniesiony środek ciężkości. W 1986 roku przeszedł groźny pożar na pełnym morzu. Podczas remontu w hamburskiej stoczni jeden z pokładów wylano betonem, ale nie zrobiono po tym tzw. próby przechyłowej, która pokazałaby, jak zmienił się środek ciężkości. Dekadę po katastrofie podwodne ekspedycje współorganizowane przez kapitana Marka Błusia poszukiwały na zniszczonym wraku betonu. Miał być to domniemany dowód na jedną z przyczyn katastrofy. Natomiast w oficjalnych dokumentach próżno szukać informacji o tym betonie… Warto o kapitanie Błusiu wspomnieć, bo to ważna postać w tej historii. Poświęcił kawał życia na ustalenie, dlaczego prom zatonął, naraził się przy tym kilku instytucjom, wytoczono mu procesy. W sprawie największej polskiej katastrofy morskiej po II wojnie światowej mamy więc wiele różnych ustaleń, tropów, ale też spekulacji. Zawinił huragan, kapitan, armator skrywający wady promu, a może załoga? Jak wspomniałem, Izba Morska nie była w stanie tego jednogłośnie stwierdzić, trzy wyroki różniły się od siebie. Później Trybunał Sprawiedliwości w Strasburgu uznał zresztą, że wszystkie one były niesprawiedliwe. Skoro wiedza o wadliwości statku była powszechnie znana wśród marynarzy, dlaczego tak wielu chciało na nim pływać? To szalenie ciekawe, bo jeszcze w latach 80., aby dostać się na „Heweliusza”, niektórzy dawali łapówkę w kadrach przedsiębiorstwa. Można się też było dostać na prom dzięki poparciu dyrekcji lub SB. Powodem były pieniądze z przemytu – dlatego tak wiele osób chciało pływać na tej linii. Na „Heweliuszu” działała sprawna tzw. spółdzielnia pokładowa, która zarządzała tą kwestią. W szwedzkim Ystad, dokąd zawijał prom, ukazywały się alarmujące artykuły, że obroty sklepów ze sprzedaży alkoholu spadają przez nielegalny handel prowadzony przez Polaków. Jeszcze w latach 90. przemyt miał się świetnie. W jedną stronę płynęły wódka i papierosy, w drugą – już legalnie (a raczej półlegalnie) wracał sprzęt AGD, na który na początku III Rzeczypospolitej był wielki popyt. Poza tym marynarze z długą wysługą lat traktowali „Heweliusza” jako miejsce, gdzie mogli spokojnie dopłynąć do emerytury. Atrakcyjne było też to, że dwa tygodnie spędzali na morzu, a kolejne dwa na lądzie. Długie rejsy na liniach oceanicznych, oznaczające rozłąkę z rodziną, były znacznie bardziej męczące. „Heweliusz” stanowił zatem atrakcyjne miejsce pracy. W książce jest wiele filmowych scen, m.in. ta, w której jeden z pasażerów, w samej koszuli, podczas huraganu, bliski śmierci, częstuje papierosem drugiego mechanika. Jak rekonstruował pan ostatnie chwile na promie? Najpierw próbowała to zrobić Izba Morska. Najbardziej interesowały ją jednak głównie sprawy techniczne, decyzje kapitana, przebieg akcji ratowniczej. Z kolei mnie – ludzie i ich dramat. Postanowiłem dokładnie odtworzyć to, co działo się na pokładzie „Heweliusza”. Była to wielomiesięczna praca. Udało mi się dotrzeć do zeznań, jakie w prokuraturze i Izbie Morskiej składali ocalali marynarze. Jako pierwszy dziennikarz dostałem wgląd w akta umorzonego prokuratorskiego śledztwa prowadzonego w Gdańsku. Mężczyźni byli skrupulatnie przesłuchiwani kilka, kilkanaście dni po katastrofie, więc ich pamięć była świeża. Tak poznałem przytoczoną przez pana irracjonalną scenę, w której drugi mechanik, Janusz Lamek, spotkał na pokładzie pasażera – z powodu podmuchów huraganu obaj ledwie trzymali się na nogach, skrywała ich pierzyna wodnego pyłu, groziło im śmiertelne niebezpieczeństwo, bo prom już tonął – i jeden drugiego poczęstował papierosem, który następnie został porwany przez huragan. Lamek odruchowo spojrzał też na zegarek, była 5.08. Mężczyzna najpierw zeznał to w prokuraturze, później, po latach powtórzył to mi w osobistej rozmowie. Z takich drobnych, często bardzo wstrząsających szczegółów udało mi się odtworzyć obraz katastrofy. Stąd też dokładne godziny niektórych wydarzeń. Na wyznania ocalałych nałożyłem też to, co inni, dzisiaj już nieżyjący, opowiadali na przesłuchaniach lub dziennikarzom w pierwszych dniach od katastrofy. Korzystałem również z napisanych na gorąco raportów kapitanów innych polskich promów, które były tej nocy na Bałtyku. Posłużyłem się też nagraniami stacji brzegowych z Danii, Niemiec i Polski. Mam wrażenie, że dość wiernie odtworzyłem ostatnie godziny na „Heweliuszu”. Choć nadal jest dużo znaków zapytania, ponieważ wszyscy ludzie, z wyjątkiem trzeciego oficera, którzy byli na mostku kapitańskim, zginęli w katastrofie. Z kolei nurkom nie udało się odnaleźć dziennika okrętowego. Prócz załogi na promie płynęli pasażerowie i pasażerki. Wszyscy zginęli. Dlaczego nikogo z „cywilnych” nie udało się uratować? Jeden z ocalałych marynarzy opowiedział mi, jak w pobliżu szalup, na już kładącym się statku, majaczyło dziesięciu kierowców. Byli półnadzy, bo wybiegli na pokład w tym, w czym spali – piżamach, slipach, klapkach albo na bosaka. Pytali się, co mają robić. Tak samo jak na Titanicu nie było szalup dla najbiedniejszych pasażerów, na „Heweliuszu” kombinezony termiczne przewidziano tylko dla załogi. Jeśli nawet nielicznym ludziom z „Heweliusza” udało się dostać do tratw, później zamarzali w lodowatej wodzie, która wypełniała te tratwy, bo nie udało się zamknąć jej włazów. Choć zdarzały się cuda – ocalało dwóch marynarzy bez kombinezonów. Po katastrofie pisano dużo o dramacie marynarskich rodzin, natomiast pasażerowie „Heweliusza” pozostali bezimienni, zapomniani. A zginęło m.in. małżeństwo z czteroletnią córką, która zamarzła na tratwie w ramionach ojca. Kto jest winny katastrofy? Trudno wskazać jednego winnego. Z portu wypłynął prom z uszkodzoną furtą rufową, kapitan Andrzej Ułasiewicz nie wiedział, że z zachodu zbliża się huragan Junior, bo nikt nad Bałtykiem go nie przewidział. Spieszono się, bo wypływano z dużym opóźnieniem, a na pokładzie znajdowała się bardzo ważna pasażerka – dyrektorka z biura armatora, która miała spotkanie rano w Szwecji. „Heweliusz” płynął najkrótszą trasą, a nie dłuższą, zimową, która dawałaby mu osłonę Rugii od wiatru. Na dolnym pokładzie marynarze nie przymocowali tirów – te później się przewróciły, pogłębiając przechył, co też przyczyniło się do katastrofy. W jednej z polskich stacji brzegowych od kilkunastu godzin dyżurował emeryt, przemęczony liczbą zgłoszeń związanych z huraganem. Nie powiadomił o katastrofie „Heweliusza” marynarki wojennej, która o wszystkim dowiedziała się za późno, więc jej helikoptery poleciały na pomoc rozbitkom po wielu godzinach od sygnału SOS. Dodatkowo ówczesna Polska nie miała jeszcze międzynarodowych umów dotyczących koordynacji akcji ratowniczych na morzu. Udało mi się też znaleźć poszlaki wskazujące na pewną zmowę na promie, która mogła się przyczynić do zagłady promu… Ale tu odsyłam do książki. Niemcy i Szwecja jednogłośnie zrzuciły winę na Polskę, prawda? Tak, bo nasz kraj robił wszystko, by winnym uczynić huragan. Siła wyższa to wygodne rozwiązanie dla dysfunkcyjnego państwa, jego instytucji i właściciela promu. Niemcy i Szwedzi nie uwierzyli w raport polskiej Komisji Resortowej, obarczający winą tylko huragan, który był gotowy już trzy miesiące po katastrofie. I mieli rację. Z kolei część polskiej opinii publicznej miała pretensje do niemieckich ratowników. Co prawda na miejsce katastrofy przylecieli helikopterami jako pierwsi, kiedy w morzu było jeszcze wielu żywych rozbitków. Rzucili im linki, ale ludzie nie byli w stanie zgrabiałymi dłońmi ich uchwycić bądź zapiąć klamry pasów… Część niemieckich ratowników uznała, że fale są zbyt wysokie i niebezpieczne, by samemu schodzić w dół i wyławiać rozbitków. Moim zdaniem robili, co mogli, ale byli bezradni. Czy „Heweliusz” to polski Titanic? Temat zajmuje popkulturę: w przyszłym roku na Netflixie pojawi się serial o tragedii promu. Może popularność napędzają teorie spiskowe? Ma pan absolutną rację. Każda katastrofa, która nie została w pełni wyjaśniona, rodzi teorie spiskowe. „Heweliusz” jest wyjątkowy, bo od samego początku czuć było, że państwo polskie coś ukrywa. W ramach tych teorii spiskowych mówiono o przemycie broni i materiałów wybuchowych. Natomiast z relacji marynarzy wiemy, iż nie ma mowy o żadnej eksplozji, tylko o nagłym, 30-stopniowym przechyle na lewą burtę, który spowodował przesuwanie się tirów i wagonów, a ostatecznie doprowadził do zatonięcia promu. Jest też teoria, w dodatku mająca swoje bardzo konkretne uzasadnienie, że ofiar katastrofy jest więcej niż oficjalne 55. Na pokładzie mieli płynąć też tzw. blindziarze [„ślepy pasażer”, czyli odmiana pasażera na gapę – red.], a konkretnie obywatele Rumunii, których dużo było wtedy na ulicach polskich miast. W tamtym czasie często próbowali nielegalnie dostać się na promy pływające do Szwecji, na co jest wiele dowodów. Szwedzka prasa już w 1992 roku informowała, że w transportowanych przez polskie statki wagonach kolejowych znajdowano resztki jedzenia, porzucone ubrania, a nawet odchody… Podczas katastrofy z przewróconego „Heweliusza” wypadły wagony, które, do dziś nieotwarte, rozrzucone w odległości wielu mil morskich, leżą na dnie Bałtyku. Pozwala to na wciąż powracające spekulacje. Kapitan „Heweliusza” Andrzej Ułasiewicz, podobnie jak Edward Smith z Titanica, poszedł na dno ze swoim statkiem. To w pana książce postać pozytywna. Po przeanalizowaniu tego, co wydarzyło się w ostatnich chwilach, nim prom przewrócił się stępką do góry, uznałem, że Ułasiewicz wybrał honorową śmierć i zupełnie świadomie poszedł na dno ze swoim statkiem. Wiemy, że kapitan schodzi ze statku ostatni, a kiedy prom kładł się na wodę, na jego pokładzie wciąż byli ludzie. Nie tylko wdowa po kapitanie latami walczyła o jego honor, ale też pozytywnie wypowiadają się o nim marynarze. Niektórzy nazywają go wspaniałym dowódcą. Trzeci oficer, Janusz Lewandowski, opowiadał o momencie, kiedy fale zaczynały zalewać już sterówkę, czyli mostek kapitański. Wiadomo było, że to ostatnie chwile na ewakuację. Oficer chwycił za kombinezon termiczny i zapytał Ułasiewicza, czy może uciekać. Usłyszał w odpowiedzi: „A idź pan, panie Jasiu, tylko uważaj pan na szyby”, bo te były już rozbite przez fale. Kapitan, według Lewandowskiego, był świadomy tego, że zbliża się koniec, trzymał jeszcze UKF i wołał: „Mayday”. Nie próbował się ratować. Wrak nie tylko pobudza wyobraźnię twórców, ale też przyciąga nurków. Nieodkryte tajemnice ciągną ludzi na dno? Wrak „Heweliusza” leży na północny wschód od niemieckiej wyspy Rugia. Trzeba płynąć do niego cztery godziny wynajętym statkiem. Już wiosną 1993 roku stał się celem pierwszych niezbyt legalnych wypraw. Oczywiście zaowocowało to różnymi legendami. W świecie nurków mówi się, że ówcześni podwodni „piraci” buszowali na statku w poszukiwaniu butelek z alkoholem. Później zaczęły się zorganizowane – najpierw niemieckie, później polskie – wyprawy. Mimo protestów Szwedów, którzy uważali „Heweliusza” za podwodną mogiłę (bo nie odnaleziono ciał części ofiar), wśród nurków stał się on bardzo modnym wrakiem. Jednak nurkowanie tam nie należy do lekkich, łatwych i przyjemnych. Pogoda podczas czterogodzinnej podróży na wrak może się zmienić. W wodzie jest ciemno i zimno. Na „Heweliuszu” czeka wiele pułapek: pokłady się zawaliły, w części pomieszczeń zalega rdzawy pył, który wzniecony płetwami ogranicza widoczność. Niebezpieczne mogą być też prądy morskie. Kilkukrotnie nurkowie przypłacili swoją eskapadę życiem. Można powiedzieć, że „Heweliusz” zabija do dziś. Adam Zadworny(ur. 1967) – dziennikarz, reporter, od 1990 roku związany z „Gazetą Wyborczą”, wcześniej współpracownik pism drugiego obiegu. Autor książek „Bałuka jestem…”, „Szpiedzy w Szczecinie” i „Psy z Karbali. Dziesięć razy Irak” (wraz z Marcinem Górką), współautor alternatywnego przewodnika „Zrób to w Szczecinie”. Laureat kilku nagród dziennikarskich, m.in. Polsko-Niemieckiej Nagrody Dziennikarskiej im. Tadeusza Mazowieckiego za reportaż historyczny „Dziki Zachód – Uznam”. W 2008 roku nominowany do nagrody MediaTory za serię reportaży „Nangar Khel – tak było” (wraz z Marcinem Kąckim i Marcinem Górką)."
https://www.vogue.pl/a/podcast-czas-odzyskany-s-6-odc-5-iii-rp-gosc-prof-antoni-dudek,"Podcast „Czas odzyskany”, s. 6, odc. 5: III RP. Gość: prof. Antoni Dudek","Czy kiedy wydarza się historyczny przełom, ci, którzy w nim uczestniczą, wiedzą, że się wydarza? To pytanie szczególne w kontekście losówIII Rzeczpospoliteji tego, jak ona powstała. Czy komuniści isolidarnościowcywiedzieli, że pewien ustrój pada, i czy wierzyli w ten padający ustrój? Jaki pomysł mieli na nowy? Kto pierwszy zauważył, że Polska stała się ziemią niczyją i ktoś, kto ma odrobinę talentu, ma też szansę dużo na niej zarobić? III RP jest tematem rozmowy z prof. Antonim Dudkiem – historykiem, który właśnie narodzinom tego kraju poświęcił swoją najnowsząksiążkę. Rozmawiamy o Mazowieckim, Wałęsie i o Tymińskim; o aferze Art-B i o sznapsaferze, o generale Jaruzelskim i o Jacku Kuroniu. A także – o modelach władzy i życia społecznego, które narodziły się wtedy, a dziś wciąż są żywe.  Podcastu„Czas odzyskany”możesz posłuchać na  platformachSpotify,Apple PodcastsorazYouTube. Zobacz także:"
https://www.vogue.pl/a/jakie-sa-najslynniejsze-cytaty-olgi-tokarczuk,Najbardziej inspirujące cytaty Olgi Tokarczuk. Jak o życiu mówi noblistka?,"Jedna z najważniejszych współczesnych myślicielek, pisarka nagrodzona Literacką Nagrodą Nobla, do życia zawsze podchodzi z pokorą.Olga Tokarczukuczy, ja żyć tu i teraz oraz być wrażliwym i otwartym na drugiego człowieka, a także los zwierząt. Oto jej najbardziej inspirujące cytaty, które do tego przekonują. O postrzeganiu rzeczywistości:„Skoro można pomyśleć, że może być lepiej, to znaczy, że już jest lepiej.” O różnicach między ludźmi:„Jesteśmy różni, ale nie wiemy, jak bardzo. Optymistycznie zakładamy, że trochę.” O prozie życia:„Och, ludzie ciągle potrzebują rzeczy niezwykłych, cudów, szaleństw. I po co? Żeby z jeszcze większą gorliwością akceptować swoje zwyczajne życie.” O niecierpliwości:„Być niecierpliwym to znaczy nigdy nie żyć naprawdę, a być zawsze w przyszłości, w tym co się wydarzy, ale czego przecież jeszcze nie ma.” O współczuciu:„Żeby współczuć, trzeba być samemu słabym i znać cierpienie; trzeba upaść, przewrócić się, trzeba umieć płakać.” O przemijaniu:„Wszystko przeminie. Mądry Człowiek wie o tym od samego początku i niczego nie żałuje. Z książki “Prowadź swój pług przez kości umarłych” O słowach:„Słowa są jak jaszczurki, potrafią uciec z każdego zamknięcia.” Z książki „Księgi Jakubowe” O więzieniu:„Więzienie nie tkwi na zewnątrz, ale jest w środku każdego z nas. Może jest tak, że nie umiemy bez niego żyć.” Z książki „Prowadź swój pług przez kości umarłych” O ludzkiej naturze:„Ludzie mają potężną potrzebę, żeby czuć się lepszymi od innych. Nieważne, kim są, muszą mieć kogoś, kto byłby gorszy od nich.” Z książki „Księgi Jakubowe” O zwierzętach:„O kraju świadczą jego Zwierzęta. Stosunek do Zwierząt. Jeżeli ludzie zachowują się bestialsko wobec Zwierząt, nie pomoże im żadna demokracja a ni w ogóle nic.” Z książki „Prowadź swój pług przez kości umarłych” O wartości życia:„Ludzkie życie jest wyjątkiem, prezentem, rzadkim darem.” Z książki „Lalka i perła” O świecie:„Skoro świat jest stworzony na miarę człowieka, to dlaczego czujemy, że nas przerasta? Dlaczego sprawy naturalne wydają nam się przerażające albo wstydliwe?” Z książki „Opowiadania bizarne” O wojnie:„Wojna to pierwsza plaga, po której nadejdą następne.” Z książki „Prawiek i inne czasy” O czekaniu: „Ktokolwiek miałby przyjść, nie przyjdzie, ale czy to podważa etos mojego czekania?” Z książki „Bieguni” O smutku:„Nic tak nie leczy smutku jak działanie.” Z książki „Prawiek i inne czasy” O własnych wyborach:„Nic nikomu nie jestem winna, bo ludzie są odpowiedzialni za swoje wybory.” Z książki „Opowiadania bizarne” O języku:„Język, słowa tylko wtedy mają moc, kiedy stoją za nimi obrazy.” Z książki „Opowiadania bizarne” O drugim człowieku:“Człowiek, którego widzisz, nie dlatego istnieje, że go widzisz, ale dlatego, że to on na ciebie patrzy.” Z książki „Opowiadania bizarne” O uśmiechu:„W ich uśmiechu ukryta jest, jak się nam zdaje, jakaś obietnica, że być może urodzimy się ponownie i tym razem będzie to właściwy czas i właściwe miejsce.” Z książki „Bieguni”"
https://www.vogue.pl/a/digitalsyndication-lucia-ponti-wnuczka-sophii-loren-na-bal-debiutantek-w-paryzu-zalozyla-suknie-armaniego,"Lucia Ponti, wnuczka Sophii Loren, bawiła się na Balu Debiutantek w Paryżu","Lucia Ponti, wnuczka Sophii Loren, zadebiutowała na salonach. Na Bal Debiutantek w Paryżu wybrała suknię Armaniego. Z nami rozmawia o przygotowaniach do  tego wyjątkowego wydarzenia. Zamknij oczy i wyobraź sobie, że znajdujesz się w wielkiej sali z sufitem pokrytym freskami i mieniącymi się żyrandolami. Obrazek jak z serialu„Bridgertonowie”. Ale teraz marzymy nie o popołudniowej angielskiej herbatce, lecz o Balu Debiutantek, na który wiele dziewcząt niecierpliwie czeka. Pierwszy sezon, potem drugi i jeszcze trzeci. Życzenie pozostaje to samo: –Jak bardzo chciałbym urodzić się w tamtych czasach, aby móc pójść na taki bal.To marzenie towarzyszy wielu dziewczynom. Kiedyś to wydarzenie miało wprowadzić do społeczeństwa młode kobiety z rodzin szlacheckich lub wyższej klasy średniej, w wieku od 16 do 21 lat. Debiutantki w towarzystwie kawalerów dawały się poznać szerszemu gronu przy tańcu i rozmowach. Z biegiem czasu tradycja ewoluowała, częściowo tracąc elitarny charakter. W latach 90. XX w. Le Bal des Débutantes został wznowiony przez Ophélie Renouard. Obecnie uczestniczki pochodzą z całego świata i są wśród nich córki gwiazd, członkinie rodzin królewskich i młode kobiety obdarzone talentem w różnych dziedzinach. Na tegorocznym balu, który odbył się 30 listopada w hotelu Shangri-La w Paryżu, pojawiło się 20 debiutantek z całego świata. W trakcie pełnego wrażeń wieczoru, który przybrał charakter gali charytatywnej, młode damy tańczyły z kawalerami wybranymi spośród elity kulturalnej i społecznej. W tym roku Lucia Ponti, wnuczkaSophii Loren, zwróciła naszą uwagę. W maju zeszłego roku skończyła 18 lat, ma jasne włosy, niebieskie oczy i bardzo długie nogi. Istny anioł. Lucia jest córką reżysera Edoardo Pontiego i aktorki Sashy Alexander. Mieszka w Los Angeles, studiuje na Brown University w Rhode Island. Mimo fizycznej odległości sercem pozostaje blisko rodziny i rodzimej kultury. Potwierdza to także suknia, którą Lucia Ponti wybrała na Bal Debiutantek w 2024 roku. Ponadczasowa elegancja w wydaniu Armaniego odzwierciedla włoskisavoir faire. Lucia nie tylko przywiozła do Paryża niepowtarzalny włoski charakter, lecz także zaprezentowała swoje korzenie i swoją rodzinę. Sophia Loren często była postrzegana jako muza Giorgio Armaniego. Jej klasyczne piękno, charyzma i wrodzona elegancja uosabiają wiele wartości marki. Olśniewająca prostota Lucii od razu przywodzi na myśl styl jej babci. Talent krawiecki Armaniego harmonijnie łączy się z naturalnym pięknem Lucii. Armani i Lucia doskonale się uzupełniają, celebrując włoski styl. Z Lucią Ponti rozmawiamy na kilka dni przed balem. Co oznacza dla ciebie udział w Balu Debiutantek? Udział w Balu Debiutantek wiele dla mnie znaczy ze względu na organizacje, takie jak ARCFA i Szpital Dziecięcy Marii Fareri w Nowym Jorku, dla których zbierane są fundusze. Cieszę się, że mogę w ten sposób działać charytatywnie. Bal Debiutantek ma długą tradycję. Jakie znaczenie ma według ciebie dzisiaj? Wartość tkwi w działalności charytatywnej. Wydarzenie zmieniło swój charakter i skupia się na pewności siebie i odwadze kobiet. Widzę ewolucję w stronę feminizmu. Kochasz Paryż? Uwielbiam! To miasto jest takie spokojne i romantyczne. Byłam tam z rodziną wiele razy i mam wiele wyjątkowych wspomnień z nim związanych. Która część przygotowań do balu była dla ciebie najbardziej ekscytująca lub wymagająca? W dzieciństwie byłam baleriną, więc nie powiedziałabym, że taniec sprawia mi trudności, ale bez dwóch zdań możliwość kontynuowania nauki tańca z moim ojcem była dla mnie ekscytującym doświadczeniem. Wspólne treningi sprawiają nam wiele radości. Co dla ciebie znaczy możliwość zaprezentowania się w kreacji zaprojektowanej przez tak kultowy dom mody jak Armani na tak prestiżowym wydarzeniu? Jestem ogromnie wdzięczna Armaniemu za możliwość założenia sukienki jego projektu. Nie mogę się doczekać, aby zaprezentować się w niej na balu. Czy twoja babcia udzieliła ci jakichś rad lub dodała otuchy przed tym ważnym wydarzeniem? Moja babcia powiedziała mi tylko, że muszę zawsze stawiać siebie samą na pierwszym miejscu. Czy możesz opisać to doświadczenie jednym słowem? Zaszczyt. Artykuł ukazał się oryginalnie na vogue.it."
https://www.vogue.pl/a/podcast-piosenki-ktore-znamy-s-3-odc-4-sara-james-o-debiucie-i-dorastaniu,"Podcast „Piosenki, które znamy”, s. 3, odc. 4: Sara James o debiucie i dorastaniu","Sara Jamesśpiewa od dziecka, wystąpiła naEurowizjiJunior, poleciała do Stanów Zjednoczonych, by wziąć udział w „America’s Got Talent”. Dziś – jako szesnastolatka – debiutuje solową płytą „Playhouse”.  Czy czuje się już dorosła? Czy padała ofiarą hejtu? Gdzie szuka schronienia?  Podcastu „Piosenki, które znamy”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/podcast-inna-strona-swiata-s-4-odc-4-ewa-kuryluk-o-pospiechu-i-artystycznych-poszukiwaniach,"Podcast „Inna strona świata”, s. 4, odc. 4: Ewa Kuryluk o pośpiechu i artystycznych poszukiwaniach","„Inna strona świata”, to podcastpoświęcony osobom wyróżniającym się aktywnością zawodową, reprezentującym złożoną genealogię, nietypową tożsamość narodową i płciową. O pośpiechu wynikającym ze słabegozdrowia, wielości obszarów zainteresowań twórczych, niechęci do przynależności narodowej i kłopotach rodzinnych rozmawiam z artystką i pisarkąEwą Kuryluk.  Podcastu „Inna strona świata”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/dyrektorka-artystyczna-anna-grunwald-wyroznia-sie-unikalna-estetyka-ktora-pokochaly-marki,"Anna Grunwald kreuje wizerunek marek, pozostając wierną własnej estetyce","Anna Grunwald konsekwentnie buduje swój styl na Instagramie, jednocześnie kreując wizerunek popularnych marek. Do niedawna pracowała dla Magdy Butrym, teraz działa jako freelancerka. W każdym projekcie pozostaje wierna sobie. –Zaczęłam zaspokajać swoje potrzeby estetyczne, założyłam profil naInstagramie, na którym dzieliłam się fascynacjami sztuką i budowałam pewien wizualny świat. Nie chwaliłam się tym przesadnie ani nie wiązałam z tą działalnością żadnej przyszłości, miała mi dawać wyłącznie spełnienie i przyjemność– tłumaczy Anna Grunwald. Miała jednak na swój profil spójny pomysł. Publikowała charakterystyczne tryptyki z wybranym dziełem sztuki w centrum. Po jego prawej i lewej stronie umieszczała nawiązujące do niego autorskie fotografie – autoportrety, zbliżenia na faktury, przyłapane gdzieś kolory czy gesty. Na jej sposób widzenia struktury, komponowania obrazu i prezentowania specyficznej sensualności zaczęły reagować osoby o podobnej wrażliwości, w tym Magda Butrym, założycielka najbardziej szanowanej globalnie marki z polską metką. –Poznałyśmy się, rozpoczęłyśmy współpracę, najpierw w bardziej organiczny, potem już sformalizowany sposób –wspomina. Po 12 latach rzuciła pracę w Reutersie i przeprowadziła się do Brukseli za miłością. Planowała zawodową przerwę, ta jednak nie trwała długo, bo po dwóch miesiącach Butrym zaproponowała jej stałą pracę na stanowisku dyrektorki artystycznej. Grunwald nie miała doświadczenia, miała za to unikatowy zestaw umiejętności. Z domu wyniosła upodobanie do jakościowej mody, elegancji i rękodzieła, ze studiów znajomość słowiańskich kodów kulturowych, z korporacyjnej pracy menedżerskiej umiejętność zarządzania, strategicznego myślenia i komunikacji w różnych kontekstach. –Te wszystkie elementy okazały się dla marki kluczowe. Ja sama byłam pod ogromnym wrażeniem autorskiej wizji Magdy i czułam dumę, że coś tak wyjątkowego powstaje w Polsce –opowiada. Nie chciała przeprowadzać rewolucji, raczej stać się „kuratorką”, która pilnuje ciągłości i spójności komunikacji w marce. Na jej atrybut wybrała różę, już funkcjonującą w elementach uniwersum Butrym. –Zawsze kochałam róże. Nie w ich hodowlanej, okiełznanej odmianie, ale dzikie, naturalne, piękne –tłumaczy. Konsekwentnie wciskała je na plany sesji zdjęciowych, często ku zaskoczeniu fotografów. –Moje dołączenie do marki zbiegło się z jej dynamicznym rozwojem. Podwoiła się liczba sezonów, pojawiły akcesoria. Regularnie przygotowywaliśmy sesje do kampanii, lookbooki, wideo. Róża stała się ważnym ich elementem. Raz ją mroziliśmy, innym razem paliliśmy albo topiliśmy w wodzie, kiedy indziej pojawiała się w centrum projektów. Wiedziałam, że te same motywy trzeba powtarzać długo i wytrwale, żeby stały się rozpoznawalnym elementem nierozerwalnie kojarzącym się z marką– tłumaczy. Po trzech i pół roku intensywnej pracy ich drogi się rozeszły. –Zawsze będę wdzięczna za ten zawodowy etap, niezmiennie kibicujęmarce izradością śledzę jej rozwój– kwituje. Dziś pracuje już na własną rękę jako freelancerka, z różnymi brandami jak Kazar, Leo Season czy Solie. Najbardziej lubi te, które mają odwagę i cierpliwość. –Wiele osób oczekuje ode mnie, że w pięć minut stworzę dla nich nośny symbol z niczego. To niestety niemożliwe –wyjaśnia, podkreślając wagę długiej współpracy i stanowiącej podstawę pracy dyrektora artystycznego tożsamości marki, z której wszystko musi się wyłonić. Klientom zazwyczaj proponuje trzy kierunki, nieróżniące się skrajnie, bo lubi trzymać się swojej estetyki.– Po to zresztą klienci do mnie przychodzą. Nie pozyskuję ich aktywnie, wszyscy zgłaszają się do mnie przez Instagram, który jest moją wizytówką– mówi. Ta platforma otwiera jej wiele drzwi. Grunwald właśnie zadebiutowała jako dyrektorka artystyczna sesji zdjęciowej dla „Vogue Polska”, kuratoruje swoją pierwszą wystawę sztuki w lizbońskiej galerii Her Clique. –Wystawa nosi tytuł „Your Loss” i mówi o nieodwracalnej stracie, którą sama przeżyłam trzy lata temu po śmierci brata. To bardzo osobisty projekt –wyjaśnia.Zaprojektowała piękny notes dla jednej z niszowych marek papierniczych. Jeszcze chwila, a rozkwitnie w pełni. Cały tekst przeczytasz w „Vogue Polska” na grudzień 2024 roku.Zamów numer już dziś z jedną z dwóch okładek do wyboru na vogue.pl. "
https://www.vogue.pl/a/jakie-nuty-zapachowe-znalazly-sie-w-perfumach-ambre-supermassive-od-les-eaux-primordiales,Głębia pierwotnego bursztynu w nowych perfumach marki Les Eaux Primordiales,"Odmienna od Superclassique, Supercritique i Superfluide, linia Supermassive skupia się wyłącznie na perfumowych ekstraktach, czyli najczystszej formie zapachu. Nowy Ambre Supermassive to kolejna zapachowa opowieść, która wciąga w bezkres kosmicznej przestrzeni i głębin oceanów. Pełna kontrastów i fascynującej intensywności. W świecie zapachów istnieją kompozycje, które intrygują jak podróż w nieznane. Ambre Supermassive, najnowszy ekstrakt perfum z kolekcji Les Eaux Primordiales Supermassive, właśnie do takich należy. Inspirowany czerwoną barwą bursztynu zapach to popis niezwykłej głębi i ciepłej intensywności. Już pierwsze akordy zaskakują kontrastami. Słodycz brzoskwini i ananasa przeplata się z nutą sezamowego ciepła, a wszystko podbija korzenny cynamon. W sercu kompozycji znalazły się róża i heliotrop otulone kardamonowym aromatem, który miesza się z miodową słodyczą i rumem. Jednak to baza definiuje duszę kompozycji. Aksamitna czarna wanilia, zmysłowy tytoń, piżmo i szafran, które wprowadzają w stan zapachowego uniesienia. Założyciel marki Arnaud Poulain opisuje Ambre Supermassive jako zapach-kolor: –W przypadku Ambre Supermassive wyobraziłem sobie głęboką, przezroczystą czerwień przypominającą bursztyn. Podobnie jak wody pierwotne – pierwsze wody, z których powstało życie, czerwony bursztyn jest żywicą, która skamieniała miliony lat temu i przechowuje w sobie pamięć o początkach życia na Ziemi– mówi nos. Ta wizja została zrealizowana w perfumach, które ewoluują na skórze, jednocześnie nie tracąc na intensywności. Zapach dostępny jest wyłącznie w neoperfumariach Galilu i na Galilu.pl"
https://www.vogue.pl/a/podcast-filozofia-jest-dla-dziewczyn-s-2-odc-3-dlaczego-ekofeminizm-moze-uratowac-swiat,"Podcast „Filozofia jest dla dziewczyn”, s. 2, odc. 3: Dlaczego ekofeminizm może uratować świat","W tym odcinku udowadniamy, że tylkofilozofia i dziewczynyuratują świat zmierzający ku zagładzie, przecież to jasne. Ale czyekofeminizmto po prostuekologia+feminizm? Czy tofilozofia, narzędzie zmiany społecznej, a może ideologia? Rozmawiamy o tym, jak myślenie ekofeministyczne pozwoliłoby wyjść ludzkości poza opozycje i antagonizmy, poza patriarchalną narrację wiecznego konfliktu i podboju, poza binarność, poza męskie i żeńskie, poza ludzkie i nieludzkie. Czy możemy wymyślić świat, w którym rudy lisek, rzeka albo – niech będzie – cyborg zrównają się w prawach z człowiekiem? Czy strategie feministyczne, które pozwoliły wywalczyć prawa (a przynajmniej ich część) kobietom, mogą służyć także wyzwoleniu bytów nieludzkich, uratowaniu umierającej od toksycznego antropocenu planety? Szalone? Śmiałe? Ekstremistyczne? A może jedyne możliwe wyjście, jeśli chcemy przetrwać my i przetrwać mająwymierające w zatrważającym tempie kolejne gatunki. Na tę myślową przygodę zapraszamy w tym odcinku wspólnie z doktoressą Kasią, a towarzyszą nam w niej m.in. Michel Foucault i Rosi Braidotti.  Podcastu „Filozofia jest dla dziewczyn”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/podcast-ikony-stylu-lat-90-s-1-odc-6-sarah-jessica-parker-nie-jestem-carrie,"Podcast „Ikony stylu lat 90.”, s. 1, odc. 6: Sarah Jessica Parker. „Nie jestem Carrie”","Gdy w1998 roku„Seks w wielkim mieście”debiutował w telewizji,Sarah Jessica Parkermiała 33 lata i była pełna obaw. Czy główna rola w serialu o seksie to dobry pomysł i czy nie zaszkodzi jej karierze.Mąż Parker, aktor Matthew Broderick, był jednak przekonany, że powinna ją przyjąć. Pobrali się raptem rok wcześniej.Sarah na swoim ślubie wystąpiła nie w białej bezie, ale w „małej czarnej”.Już wtedy miała świetny gust, ale wraz premierą„Seksu w wielkim mieście”stała się absolutną ikoną stylu. Od latpodkreśla jednak, że z serialową Carrie Bradshaw ma niewiele wspólnego. Tymczasem ostatnio ponownie się w nią wciela, choć zewsząd słyszy, że jest na tę rolę za stara. Jak radzi sobie zageizmemi dlaczego nie lubi być porównywana ze swoją bohaterką?  Podcastu „Ikony stylu lat 90.”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/dyrektorka-instytutu-adama-mickiewicza-olga-wysocka-opowiada-o-przyszlosci-tej-instytucji-i-polskiej-kultury,"Jak Olga Wysocka, dyrektorka Instytutu Adama Mickiewicza, widzi przyszłość polskiej kultury","Olga Wysocka jest politolożką, doktorat napisała o populizmie. Ma bogate doświadczenie w zarządzaniu instytucjami kultury, z którego obecnie czerpie, kierując Instytutem Adama Mickiewicza. Jeśli nie jest w pracy, to o niej śni. Na przykład o tym, że Polska powinna być kulturalnym centrum Europy Środkowo-Wschodniej. Deklarujesz, że jako szefowa Instytutu Adama Mickiewicza chcesz uprawiać kulturalną dyplomację. Jak rozumiesz to pojęcie? Pozycję międzynarodową buduje się nie tylko dzięki polityce, sile czy twardym negocjacjom, ale również dzięki kulturze. Jest ona wspaniałym narzędziem do nawiązywania relacji, także tych dyplomatycznych, określanych mianemsoft power, czyli miękkiej siły państwa. Nazywam ją „narodową charyzmą”. Przemyślana polityka kulturalna ugruntowuje pozycję kraju jako lidera na arenie międzynarodowej, sprzyja zawieraniu sojuszy. Spójrzmy na mapę i wyznaczmy kierunki kulturalnej ekspansji Polski. Które rejony świata wydają ci się pod tym względem szczególnie interesujące? Polska powinna być kulturalnym centrum Europy Środkowo-Wschodniej. Miejscem, w którym wiele procesów ma swój początek, w którym buzuje życie kulturalne z udziałem twórców i twórczyń z państw ościennych, ale też z innych krajów Europy czy byłych republik sowieckich. Naszą rolą dzisiaj jest przedstawiać różnorodność europejską, wzmacniać Europę i zapraszać do nas świat. Ważna jest dla nas również Azja, której rola w przyszłości będzie tylko rosła. Po objęciu stanowiska dyrektorki podkreślałaś w wywiadach, że ważna jest dla ciebie otwartość, inkluzywność, pluralizm opinii. Jaką kulturę pracy chcesz promować? Jak przebiega restrukturyzacja instytucji, której przewodzisz? Cierpliwość nie jest moją mocną stroną, ale pracuję nad nią, bo okazała się niezbędna. Zmiany, które mamy ambicję wprowadzić, wymagają czasu. Zwłaszcza że zależy mi na ewolucji, a nie rewolucji. Pierwsze trzy miesiące mojego dyrektorowania były niesamowitym wyzwaniem. Po pierwsze dlatego, że IAM został połączony z Biurem „Niepodległa”, więc organizowaliśmy formalnie nową instytucję. Wszystkie procesy trzeba było poukładać od podstaw. Po drugie, tworzyliśmy programy prezydencji i dużych sezonów. Zwykle ma się na to lata, my mieliśmy miesiące. I najważniejsze – budowaliśmy wzajemne zaufanie w zespole. Na szczęście nie działam sama. Współtworzę nowy IAM z wicedyrektorami Olgą Brzezińską i Piotrem Sobkowiczem, ich kompetencje i wiedza są bezcenne. Wspaniale jest robić rzeczy, które mają sens, ale też świetnie jest mieć sprawczość, wpływać na rzeczywistość. Co robisz, żeby nie zachłysnąć się władzą? Tuż po tym, jak objęłam nową funkcję, ktoś mi doradził, żebym uważała, bo łatwo jest rozsiąść się w dyrektorskim fotelu i stracić kontakt z tak zwaną bazą. Mam nadzieję, że mi to nie grozi, ale oczywiście zachowuję czujność. Poza tym mam świadomość, że bycie dyrektorem kiedyś się skończy. Zamiast ekscytować się stanowiskiem, wolę skupić się na pracy. A tej nie brakuje. Instytucje kultury – zarówno w Polsce, jak i na świecie – wymagają rekonstrukcji, zmiany założeń. Muszą wymyślić siebie od nowa. Cały tekst przeczytasz w nowym wydaniu „Vogue Polska Leaders”.Numer możesz zamówić już teraz. Jest też dostępny w kioskach przez trzy miesiące."
https://www.vogue.pl/a/digitalsyndication-co-zamiast-olowkowej-spodnicy-do-pracy-w-2025-roku-wybierz-spodnice-kolumnowa,"Oto biurowy trend, który zdetronizuje w 2025 roku ołówkową spódnicę","Ołówkowa spódnica o długości do łydki odchodzi wraz z końcem 2024 roku. Obowiązkowym elementem garderoby w nadchodzących miesiącach będziekolumnowaspódnica. Jak ją stylizować? Nabiurową garderobę składa się wiele elementów, jednak to właśnie ten jeden zdominuje w 2025 roku wszystkie inne. Spódnica kolumnowa to następczyni spódnicy ołówkowej i znacznie dłuższy model, który nie kończy się w połowie łydki, więc optycznie wydłuża sylwetkę. Cieszy się obecnie ogromną popularnością. Dowód? Na wybiegach podczas pokazów nasezon wiosna-lato 2025mogliśmy zobaczyć tę spódnicę w naprawdę wielu wydaniach. Nieco szersza na dole i dłuższa niż spódnica ołówkowa, spódnica kolumnowa znalazła się w ofercie wielu marek i domów mody w kolekcjach na 2025 rok. Gucci proponuje jej czarną wersję, Hermèsobcisłą skórzaną, a Max Maraczekoladowąw połączeniu z rozpiętą koszulą. Spódnica kolumnowa to również kreatywna propozycja wAcne Studios, tym razem z wytłaczanej skóry w odcieniu choinkowej zieleni. Niezależnie od tego, czy wolisz kreatywne stylizacje, czy teżgarderobę kapsułowąz niezbędnymi ubraniami, które będziesz nosić znacznie dłużej niż jeden sezon, spódnica kolumnowa z pewnością będzie odpowiednim wyborem w 2025 roku. Artykuł ukazał się oryginalnie na Vogue.fr."
https://www.vogue.pl/a/ksiezna-kate-w-szykownym-zielonym-plaszczu-i-dopasowanym-szaliku-w-krate-podczas-spaceru-w-boze-narodzenie-2024,Księżna Kate promienieje w zielonym płaszczu. Królowa Kamila też wybrała kolor nadziei,"Podczas bożonarodzeniowego nabożeństwa i tradycyjnego spaceru w Sandringham w hrabstwie Norfolk księżna Kate i królowa Kamila pojawiły się w dopasowanych stylizacjach.Rok 2024 był bez wątpienia trudny dla brytyjskiej rodziny królewskiej, ale płaszcze Kate i Kamili w odcieniu pięknej zieleni mogą symbolizować nadzieję na przyszłość. Od końca lat 80. XX wieku brytyjska rodzina królewska spędza Boże Narodzenie w Sandringham House. Także w tym roku Windsorowie zebrali się w hrabstwie Norfolk, by wspólnie świętować ten wyjątkowy czas. Nie był to łatwy rok dla księżnej Kate i króla Karola III, którzy toczyli walkę z ciężkimi chorobami. Nic więc dziwnego, że od wczesnych godzin porannych ludzie gromadzili się w pobliżu kościoła św. Marii Magdaleny, by zobaczyć tradycyjny przemarszrodziny królewskiejz rezydencji na nabożeństwo bożonarodzeniowe i upewnić się, że członkowie monarchii są w dobrym zdrowiu. Na uroczyste wydarzenie w Sandringham 42-letniaKate Middletonzałożyła klasyczny i bardzo elegancki, długi, dwurzędowy ciemnozielony płaszcz –projekt Sarah Burton dla domu mody Alexander McQueen. Połączyła go z dopasowanym kolorystycznie zielonym kapeluszem oraz niebiesko-zielonym szalikiem w kratę i czarnymi zamszowymi kozakami na obcasie oraz niewielką ciemnozieloną torebką. Księżna Walii do kościoła przybyła oczywiście ze swoim mężem, księciem Williamem itrójką dzieci – księciem Jerzym, księżniczką Charlotte i księciem Louisem. Stylizacje księcia i dzieci utrzymane były w odcieniach granatu i czerni (płaszcz Charlotte zdobiła krata tak jak szalik jej mamy). Na tym tle zielony płaszcz księżnej szczególnie się wyróżniał. Nie tylko księżna Kate postawiła w tym roku na tradycyjną królewską zieleń. Również królowa Camilla wybrała zielony płaszcz na nabożeństwo w kościele św. Marii Magdaleny – model przewiązywany w pasie. Do niego założyła ponownie zielony kapelusz Giny Foster, który po raz pierwszy zaprezentowała w Dniu Świętego Patryka w 2014 roku. Warto przypomnieć, żew zeszłym roku w Boże Narodzenie Kate wybrała kobaltowy płaszcz. W 2024 wraz z królową zdecydowały się na królewskie barwy symbolizujące nadzieję. W świetle wydarzeń minionych miesięcy wydaje się, że ten kolor ma znaczenie, a brytyjska monarchia zdaje się patrzeć optymistycznie w przyszłość."
https://www.vogue.pl/a/podcast-sektor-m-s-4-odc-4-ekspresja-na-scenie-goscie-sorry-boys,"Podcast „Sektor M”, s. 4, odc. 4: Ekspresja na scenie. Goście: Sorry Boys","Gośćmi odcinka podcastu „Sektor M” są członkowie zespołu Sorry Boys, Bela Komoszyńska i Tomasz Dąbrowski, z którymi rozmawiam o autentyczności wizerunku, roli artysty i wyłamywaniu się ze stereotypowych ról genderowych. Analizujemy znaczenie mody scenicznej i omawiamy przygotowywanie strojów do plakatów i tras koncertowych. Rozmawiamy o eksponowaniu kobiecego pierwiastka, braku podziałów, sposobie wyrażania siebie i romansie z koronkami, strojną biżuterią i elegancją wśród męskich członków zespołu. Poruszamy temat mody rozważnej i romantycznej, kustomizacji i upcyklingu strojów scenicznych oraz wieloletniej współpracy z Robertem Kutą.  Podcastu „Sektor M”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/najpiekniejsze-prezenty-do-domu-i-mieszkania-na-swieta,Najpiękniejsze prezenty do domu w sam raz na święta,"Idealny prezent na święta powinien łączyć funkcjonalność i estetykę. Szczególnie gdy obdarowywana przez nas osoba uważnie studiuje każdenowe wydanie „Vogue Polska Living”. Oto przewodnik po sprawdzonych pomysłach na podarunek do domu i mieszkania en vogue. Miłośnicy designu pokochali platformę The Oblist za imponującą selekcję mebli nowoczesnych i tych z historią, pięknych przedmiotów stworzonych przez cenionych artystów i wschodzące talenty. To zatem idealne miejsce na świąteczne zakupy. Wśród prezentowych propozycji platformy szczególnie spodobał się nam ręcznie rzeźbiony świecznik projektu Josepha Ellwooda. Fantazyjny kształt Small Candelabra niczym ze świata „Alicji w Krainie Czarów” tchnie magię w każde wnętrze. Święta kojarzą nam się z korzennym zapachem pierników, leśnym aromatem choinki i mieszanką aromatycznych nut domowych potraw. Teraz do tej listy dołączy kompozycja wykwintnego drzewa cedrowego, dekadenckiego pieprzu betelowego i przyjemnej paczuli, podkręconej energetyzującym yuzu, które złożyły się na flagowy zapach Bogdao zamknięty w ceramicznym dyfuzorzeMajoliki Nieborów. Owoc kolejnej współpracy dwóch cenionych marek to doskonały prezent do domu dla prawdziwych koneserów, który znajdziecie wyłącznie w warszawskim butiku marki. Bevza przedstawiła współczesną modę ukraińską światu. Wizytówką marki stał się wyrafinowany minimalizm, czerpiący z lokalnego folkloru. Z myślą o nadchodzącej Gwiazdce projektantka Svitlana Bevza stworzyła limitowaną edycję szklanych ornamentów choinkowych inspirowaną tradycyjną ukraińską kolędą „Szczedryk”, która wraz z wybuchem wojny w Ukrainie stała się hymnem nadziei i solidarności. Podarowany pod choinkę zestaw dekoracji Bevza nabiera szczególnej wartości. Sprawdzonym pomysłem na prezent dla wymagających estetów jest zawszealbum o designie, który będzie pięknie prezentował się na stoliku kawowym. Na naszej liście must-have’ów w tym roku znalazł się „Living in Colour: Colour in Contemporary Interior Design” autorstwa historyczki kolorów Stelli Paul i projektantki Indii Mahdavi. Twórczynie zebrały ponad 200 skąpanych we wszystkich kolorach tęczy wnętrz z całego świata. To wymarzona lektura na koncówkę roku. Kojarzone do tej pory przede wszystkim z rustykalnymi wnętrzamifalbanki zdobią dziś modne salony. Projektanci eksperymentują z rzeźbiarską formą drapowanej tkaniny, ubierając w nie pastelowe sofy, ekstrawaganckie konsole, a nawet wyspy kuchenne.Projektantka Analuisa Corriganpostanowiła przetłumaczyć popularny trend na estetykę swoich wiralowych lamp. Owocem jej pracy jest oryginalna Curtain z lnianym abażurem i mosiężną podstawą pokrytą szkliwem w odcieniu szałwii, najmodniejszym kolorze wiosny 2025 roku. WazonyArgot Studioto obowiązkowy element wystroju mieszkań wszystkich stylowych paryżanek. Szczególną popularnością cieszy się przezroczysty model Soeurs, który przypomina dwa połączone ze sobą wazony. Jego szczotkowana faktura to zasługa druku trójwymiarowego, za pomocą którego twórczyni marki Eimear Ryan tworzy swoje małe dzieła sztuki. W wazonie Argot Studio równie pięknie będą prezentowały się klasyczne bukiety, suszone zioła iświąteczne kompozycje. Otwarcie nowej siedziby Muzeum Sztuki Nowoczesnej w Warszawieto dla miłośników sztuki, architektury i designu jedno z najważniejszych wydarzeń mijającego roku. Chcąc je upamiętnić, MSN poprosiło Laboratorium Dobrego Nastroju o stworzenie wyjątkowej świecy inspirowanej nowym rozdziałem w historii instytucji i samego miasta. Tak powstałoŚwiatło Miasta, które łączy soczyste aromaty pomarańczy z nutami lawendy, paczuli, geranium i jałowca, zamknięte w minimalistycznej formie z logo MSN. Wyjątkową świecę można kupić wyłącznie w sklepie muzealnym, zaraz po wizycie na wystawie głównej. Jeśli obdarowywana przez nas osoba może się również pochwalić imponującą kolekcją biżuterii, podarujmy jej marmurową paterę marki Branik. Projektant Tomek Knorowski czerpał inspiracje dla jej kształtu ze starożytnej architektury, w szczególności amfiteatrów z czasów Imperium Rzymskiego. Patera została wykonana z trzech kamieni o różnych szerokościach. Górny element pozyskano z zielonego marmuru Verde Guatemala, bazą dla środkowego stał się czarny granit, a bazą – burgundowy Rosso Levanto. Siostry Gohar podbiły nasze serca fantazyjnymi nakryciami, ozdobami i zastawą, które zmieniają sposób, w jaki patrzymy na sztukę stołu. Jeśli obdarowywana przez nas osoba uwielbia wyprawiać przyjęcia i gościć wszystkich przy wspólnym stole,prezent z kolekcji Goharna pewno przypadnie jej do gustu. Zamiast klasycznej zastawy podaruj jej jednak dekoracyjne nakrycia na talerze zdobione drobnymi perełkami. Naszym faworytem jest wariant w szampańskie paski, które będzie komponował się szczególnie pięknie ze świątecznymi dekoracjami na wigilijnym stole. Innym sprawdzonym adresem na świąteczne zakupy miłośników designu jest NAP, w którego ofercie znajdziemy popularne i wschodzące marki z całego świata. Jedną z nich jest świętująca w tym roku dekadę istnienia Multitudes. Marka z Mediolanu łączy tradycje włoskiego rzemiosła z odważnymi kolorami, których w tym roku nie zabraknie ani w naszych szafach, ani domach. Ucieleśnieniem filozofii marki jest tote bag Chiavari, wykonana z fakturowanej tkaniny z recyklingu o efekcie jedwabiu. Zapewniamy, że obdarowana osoba nie będzie chciała się z nią rozstać."
https://www.vogue.pl/a/vogue-polska-x-bmw-art-academy-malarstwo-polskiego-artysty-andrzeja-gieragi-przypomina-muzyke,„Vogue Polska” x BMW Art Academy: Malarstwo Andrzeja Gieragi przypomina muzykę,"W wieku 90 lat Andrzej Gieraga nie przestaje tworzyć, inspirując nowe pokolenia artystów i kolekcjonerów. Jego malarstwo, często porównywane do muzyki, fascynuje głębią form, subtelną grą światła i precyzją geometrycznych kompozycji. Dla Andrzeja Gieragi malarstwo to nie tylko twórcze wyzwanie – to duchowy przymus. Jego artystyczna droga zaczynała się od surowych, czarno-białych kompozycji, by z biegiem lat przekształcić się w precyzyjne, geometryczne formy, które porządkują chaos świata. Jego twórczość balansuje pomiędzy intelektem a emocją, a światło i kolor stają się głównymi bohaterami – nośnikami emocji i symbolami poszukiwania porządku w złożoności świata. Prace Gieragi wyrastają z tradycji polskiej abstrakcji geometrycznej, która rozwijała się od lat 60., kontynuując osiągnięcia przedwojennej awangardy i będąc odpowiedzią na międzynarodowe ruchy, takie jak minimalizm czy op-art. Jednak twórca ten, podobnie jak inni polscy artyści tamtych czasów, wypracował własny język, bardziej liryczny i osobisty, w którym geometria staje się narzędziem kontemplacji natury i wnętrza człowieka. Jego malarstwo nie powstaje w próżni i przez dekady odbijało zmiany polityczne i kulturowe w Polsce. Tworząc w czasie przełomowych wydarzeń, takich jak upadek komunizmu w 1989 roku, Gieraga wnikliwie reagował na te transformacje. Po okresie PRL-u, gdy sztuka w Polsce zyskała nową wolność, jego obrazy stały się symbolem poszukiwania tożsamości i duchowej głębi w nowej, wolnorynkowej rzeczywistości. W tym kontekście jego malarstwo stało się swego rodzaju lustrem, w którym odbijają się zmiany społeczne, kulturowe i artystyczne, ale przede wszystkim duchowa podróż artysty. Współcześni artyści, zarówno w Polsce, jak i za granicą, odnajdują w jego podejściu do malarstwa źródło inspiracji. Widzą w jego twórczości wyzwanie dla głębszej refleksji nad relacją między światłem, kolorem a przestrzenią. Gieraga inspiruje także swoją niezwykłą wytrwałością. Nawet w wieku 90 lat nie przestaje eksperymentować z nowymi technikami i środkami wyrazu. Jego obrazy, takie jak z serii „Nokturny” czy „Progresje”, często zawierają reliefowe wyżłobienia, które pozwalają światłu grać na powierzchni dzieła w sposób nieosiągalny dla płaskiego płótna. To nieustanne dążenie do nowości, a zarazem szacunek dla klasycznych technik, czyni go postacią wyjątkową. Malarstwo Gieragi jest jak wizualna symfonia, w której kolory i światło pełnią rolę dźwięków, a każdy obraz przypomina muzyczne crescendo – intensyfikuje się ku krawędziom płótna, tworząc subtelne gradienty. Jego prace, mimo swej geometrii, nigdy nie są statyczne. Bogusław Deptuła, krytyk sztuki, zauważa, że edukacja artysty w kierunku tkactwa dała mu wyjątkową zdolność operowania przestrzenią na płótnie. Wątek i osnowę, które organizują kompozycję jego obrazów, można porównać do partytury muzycznej – każda linia, każdy kolor mają swoje miejsce, a całość tworzy harmonijny porządek. Każde kolejne dzieło Gieragi to nowy rozdział w jego trwającym już wiele dekad dialogu ze światem. To malarstwo, łączące intelektualną precyzję z duchowym poszukiwaniem, pozostaje niezwykle aktualne i poruszające, co czyni artystę postacią ponadczasową i nieodzowną w polskiej sztuce współczesnej. W dobie szybkich zmian społecznych jego twórczość staje się symbolem dążenia do stałości i harmonii. Jego obrazy to nie tylko wytwory intelektualne – to duchowe doświadczenie, które wymaga od widza pełnej uwagi i kontemplacji. Podobnie jak jego podróż artystyczna, tak i nasze spotkania z jego sztuką nigdy się nie kończą – zawsze odkrywamy coś nowego, zawsze skłania nas do refleksji. Tekst pochodzi z grudniowego wydania „Vogue Polska”.Zamów go już dziś z jedną z dwóch okładek do wyboru."
https://www.vogue.pl/a/podcast-moja-droga-s-5-odc-5-katarzyna-godlewska-o-tym-jak-sie-tworzy-biznes-suplementow,"Podcast „Moja droga”, s. 5, odc. 5: Katarzyna Godlewska o tym, jak się tworzy biznes suplementów","Spotykamy się zKatarzyną Godlewską, o której można powiedzieć, że jest „seryjną przedsiębiorczynią”, która kreuje i prowadzi kolejne firmy w różnych obszarach – od branży HR po rynek suplementów i odnoszącą sukcesymarkę Nikalab. Rozmawiamy o odwadze wchodzenia w nowe obszary, o rosnącym w Polsce rynkusuplementówi o tym, jak z sukcesem tworzyć firmę w tym obszarze i przekonać do niej odbiorczynie i odbiorców. A także o szukaniu świeżych rozwiązań w biznesie i porzucaniu rutyny.  Partnerem piątego sezonu podcastu „Moja Droga” jest markaRange Rover. Podcastu „Moja droga”możesz posłuchać na platformachSpotify,Apple Podcastsoraz  oglądać naYouTube. Zobacz także:"
https://www.vogue.pl/a/zestawy-kosmetykow-dla-kazdego-rodzaju-cery-idealne-na-prezent-znajdziesz-na-topestetic-pl,Ekskluzywne zestawy kosmetyków dla każdego rodzaju cery idealne na prezent gwiazdkowy,"Kosmetyki to jedne z najczęstszych świątecznych podarunków, jakie wybieramy dla bliskich. Szukając czegoś wyjątkowego na prezent, warto poznać zestawy kosmetyczne z oferty sklepu Topestetic.pl. Łączą piękno, jakość i skuteczność działania. To również przyjemny dla oka luksus, a jeśli jest odpowiednio dobrany do potrzeb i kondycji skóry – może być najbardziej udanym prezentem tych świąt. Podpowiadamy, co wybrać i jak dopasować. Wybór prezentów to kolejny stres przed końcem roku? Niepotrzebnie. Planując zakupy, warto najpierw się zastanowić nad budżetem, jaki chcemy na nie przeznaczyć. Po drugie – przemyśleć upodobania lub potrzeby osoby, której wręczamy prezent. I jeśli są to kosmetyki, najważniejsza przed ich zakupem jest znajomość typu skóry albo jej aktualna kondycja. Pielęgnacja to najlepszy pomysł na upominek – łączy bowiem poprawę nastroju z przywróceniem komfortu skórze i dobrego samopoczucia. Do tych aspektów należy jeszcze dodać czas. Okres przedświąteczny jest magiczny, ale niezwykle wymagający. Tym bardziej bieganie po zatłoczonych sklepach w poszukiwaniu prezentówlast minutew okolicach Wigilii może być wyczerpujące. Zamiast tego polecamy zakupy online z gwarantowaną dostawą do domu. Sklep Topestetic.pl, który oferuje bezpłatne konsultacje online, telefoniczne lub mejlowe, słynie z wyselekcjonowanych kosmetyków o efektywnym działaniu. Zarówno dostawa, jak i ewentualny zwrot zakupów są tu darmowe, a do każdej przesyłki dołączane są spersonalizowane próbki i akcesoria. A zatem co wybrać z portfolio Topestetic.pl? Jeśli osoba, dla której szykujesz prezent, ma szary koloryt skóry, drobne linie i brakuje jej witalności, pielęgnacja ze składnikami rozświetlającymi będzie najlepszym wyborem. W czołówce takich komponentów kosmetycznych mamy witaminę C, antyoksydanty czy niacynamid. Nie bez znaczenia są też składniki nawilżające i kondycjonujące skórę, które ją wygładzają. Dzięki temu światło płynnie operuje po twarzy i w efekcie jest ona postrzegana jako bardziej wypoczęta. Do pielęgnacji warto jednak podejść w sposób mniej zadaniowy, a nieco bardziej relaksacyjny. Dać sobie więcej czasu i uważności. Bowiem balans nie tylko dobrze wpływa na psychikę, lecz także pozytywnie oddziałuje na kondycję skóry. Na początek rytuału pielęgnacyjnego można zapalić aromatyczną świecę i zgasić zbędne oświetlenie, by atmosfera przypominała domowe spa. Do aplikacji kosmetyków warto dołączyć masaż, by przy okazji nakładania kremu i serum odprężyć skórę oraz mięśnie. Świece umilają pielęgnację, wzbogacają czas odpoczynku o dodatkowe doznania relaksacyjne i zawsze są trafionym prezentem. Te stworzone przez markę Soul Story stanowią prawdziwą ucztę dla zmysłów. Soul Sister Crystals Candle w przepięknym szklanym słoiku pachnie autorską kompozycją z naturalnych olejków eterycznych ze słonecznymi cytrusami w roli głównej. Poprawia nastrój i odpręża. Rewelacyjnym wyborem pod choinkę jest również Sesderma C-Vit Moisturizing Facial Cream + Serum ZESTAW. W jego skład wchodzą krem nawilżający C-Vit Moisturizing Facial Cream oraz serum liposomowe o silnym działaniu antyoksydacyjnym. C-Vit to kultowa linia marki Sesderma, która zawiera bogactwo antyoksydantów, m.in. w postaci stabilnej witaminy C. C-Vit Liposomal Serum (serum liposomowe) polecam do cery ziemistej. Zawiera 3-O-etylowy kwas askorbinowy (stabilną formę witaminy C), który działa antyoksydacyjnie, wymiatając wolne rodniki, i stymulująco na fibroblasty, mobilizując je do produkcji kolagenu. A także wyrównuje i rozjaśnia koloryt naskórka oraz niweluje oznaki fotostarzenia, wspomagając przy tym ochronę przed promieniowaniem ultrafioletowym. Uszczelnia naczynia krwionośne, co jest zbawienne przy cerze z rumieniem i naczyniowej. A wyciąg z liści morwy białej zmniejsza widoczność przebarwień. Krem nawilżający C-Vit Moisturizing Facial Cream – mimo zawartości silnie działającej witaminy C – nie podrażnia skóry, co jest zasługą zastosowania nanotechnologii: substancje aktywne dostarczane są wówczas do głębszych warstw skóry i dopiero tam uwalniane. Krem poprawia elastyczność i sprężystość cery. Pięknie pachnie i rozświetla koloryt. Image Skincare Pielęgnacja Odżywcza Wyrównująca Koloryt Skóry ZESTAW zawiera krem wygładzający zmarszczki, bogatą maskę nawilżająco-odżywczą i kosmetyczkę. Krem Vital C Hydrating Repair Cream 20% to mieszanka najlepszych składników odmładzających, czyli witamin A, C, E w stężeniu 20%. Działają one antyoksydacyjnie i stymulująco na syntezę kolagenu. Witamina C – podana w stabilnej formule BV-OSC (tetraizopalmitynianu askorbylu) – rozjaśnia przebarwienia i wyrównuje koloryt naskórka. Kwas hialuronowy i pantenol nawilżają, koją oraz wygładzają. Dodatkowy atut tego kosmetyku? Piękny, energetyzujący zapach mandarynki i pomarańczy. Natomiast Hydrating Enzyme Mask 20% zawiera enzymy z papai (papainę) i ananasa (bromelainę), które złuszczają zrogowaciały martwy naskórek, odświeżając koloryt. Oprócz nich są tu dwie formy witaminy C: BV-OSC oraz SAP (sól sodowa fosforanu askorbylu), które działają silnie antyoksydacyjnie i rozświetlająco na skórę. Maska zawiera także witaminy A i E oraz kwas hialuronowy. Sprawia, że skóra jest jaśniejsza, bardziej promienna i wygląda na wypoczętą. Skóra dojrzała, na której rysują się oznaki starzenia, takie jak drobne linie i głębsze bruzdy, potrzebuje wsparcia substancji aktywnych. Najlepiej, jeśli są to retinol (lub jego pochodne) i niektóre kwasy. Obie rodziny tych substancji złuszczają ziemisty naskórek, rewitalizują skórę, wspierają jej regenerację i stymulują do produkcji białek podporowych, co przekłada się na wygładzenie zmarszczek. W których zestawach dostępnych na Topestetic.pl można je znaleźć? Jan Marini Skincare Managment System ZESTAW przeciwzmarszczkowy dla skóry normalnej i mieszanej (zawiera m.in. kwasy AHA, BHA, peptydy, witaminę C i czynniki wzrostu) to bazowa pięcioetapowa pielęgnacja. Pierwszym z nich jest demakijaż oraz oczyszczanie skóry z nieaktywnych cząstek pielęgnacji i zanieczyszczeń ze środowiska. Drugim – odmłodzenie koktajlem przeciwutleniaczy o działaniu rozświetlającym i napinającym skórę. Trzecim – kompleks odnawiający skórę złożony z kwasów glikolowego, salicylowego i azelainowego, które rozjaśniają cerę, wygładzają naskórek i dodają twarzy blasku. Czwartym krokiem jest przywrócenie skórze odpowiedniej bariery hydrolipidowej i zaserwowanie jej dawki nawilżenia. A ostatnim – ochrona przed promieniowaniem UVA i UVB. Zestaw otrzymał wiele nagród i cieszy się uznaniem ze względu na kompleksowe podejście do pielęgnacji cery. Selvert Thermal LRA Beauty Coffret ZESTAW przeznaczony jest dla skóry z pierwszymi oznakami starzenia, widocznymi zmarszczkami i wymagającej regeneracji. Serum Revival Energizer Medium zawiera kwasy AHA i BHA, które poprawiają gęstość i napięcie skóry. Stymulują komórki do produkcji kolagenu i kwasu hialuronowego, co przekłada się na wygładzenie i nawilżenie naskórka. Dzięki stymulacji i delikatnemu złuszczaniu odnawia skórę i przywraca jej blask. Natomiast Regenerating Cream With Snail Protein Extract ukierunkowany jest na silną regenerację. To krem z białka ślimaka o działaniu kojącym i regenerującym. Zawiera także łagodzącą alantoinę. Kosmetyk chroni przed powstawaniem przebarwień i zawiera filtr SPF 25. Na Purles Age Control Eye Set ZESTAW składają się peptydowe płatki pod oczy, krem na okolice oczu i kosmetyczka. 149 Peptide Hydrogel Eye Patches działają jak silnie nawilżająca i wygładzająca kuracja do przesuszonej, zmęczonej skóry pod oczami z widocznymi zmarszczkami. Po aplikacji czuć przyjemny chłód. Hydrożelowe płatki nasączone są kwasem hialuronowym, algami i gliceryną. Zawierają też kojący wyciąg z liści aloesu i antyoksydanty z zielonej herbaty. A dzięki zawartości peptydów i kolagenu genialnie wygładzają okolicę oka. Można je stosować albo jednorazowo, by np. przed wyjściem odświeżyć spojrzenie, albo jako kurację. Wówczas przynoszą spektakularny efekt odmłodzonej, wygładzonej okolicy oka. Natomiast 112 Age Control Eye Cream poprawia elastyczność skóry, co jest zasługą zawartości oleju arganowego. Kosmetyk zawiera także kojący wyciąg z owsa i oczaru wirginijskiego. Genialnie wygładza i odmładza skórę w tej delikatnej strefie. Plamy, plamki, hiperpigmentacja czy melasma często wywołują większe kompleksy niż zmarszczki. Nierównomierny koloryt i skóra z przebarwieniami najczęściej dotykają kobiety – m.in. ze względu na gospodarkę hormonalną. Pomocne w niwelowaniu plam są sprawdzone w dermatologii i medycynie estetycznej składniki aktywne o działaniu rozjaśniającym, jak kwasy traneksamowy, migdałowy czy salicylowy. Podpowiadamy, w których zestawach można je znaleźć. Mesoestetic Melan Tran3x + Mesoprotech Anti-aging Facial Sunmist ZESTAW stworzono z myślą o skórze z przebarwieniami. Wspiera ją po peelingach medycznych czy laseroterapii. W zestawie znajduje się Mesoestetic Melan Tran3x, czyli intensywny koncentrat depigmentujący na noc, który sprawdza się w pielęgnacji nawet cery wrażliwej i naczyniowej. To preparat, który działa dwutorowo: zapobiega powstawaniu przebarwień poprzez hamowanie produkcji melaniny (barwnika odpowiedzialnego za kolor skóry) oraz rozjaśnia te już istniejące. W jego formule zastosowano kwas traneksamowy, który zapobiega powstawaniu plam, oraz kompleks enzymatyczny na bazie innych kwasów (salicylowego, migdałowego i mlekowego), a także połączenie kwasu kojowego z glikogenem morskim. Koncentrat stopniowo rozjaśnia skórę i wyrównuje jej koloryt. Mgiełka Mesoprotech Anti-aging Facial Sunmist zawiera SPF 50+, dzięki czemu chroni skórę przed negatywnym działaniem promieniowania UVA, UVB, IR, HEV. Stanowi znakomite uzupełnienie kuracji przeciw przebarwieniom. Dermaquest C-Infusion TX Mask + 3D Tinted Moisturizing Broad Spectrum SPF 30 ZESTAW polecany jest do skóry z przebarwieniami i skłonnością do ich powstawania. Przeciwstarzeniowa maska zawiera lipofilową witaminę C o działaniu wzmacniającym naczynia krwionośne, rozjaśniającym plamy i ujednolicającym koloryt skóry. Jest też doskonałym antyoksydantem, który chroni przed czynnikami zewnętrznymi. Kosmetyk zawiera kwas alfa-liponowy 10% i ubichinon 4% – składniki silnie przeciwstarzeniowe – oraz kwas hialuronowy i ekstrakt z pomidora, które odżywiają i nawilżają. Maska genialnie napina skórę, co jest zasługą peptydów o działaniu podobnym do toksyny botulinowej. Pozostawia skórę gładszą i rozjaśnioną. Drugim elementem zestawu jest 3D Tinted Moisturizing Broad Spectrum SPF 30 o aksamitnej, otulającej skórę formule. To kosmetyk ochronny, ale o działaniu nawilżającym. Zawiera też pigment, który wyrównuje koloryt cery. Genialny do codziennego stosowania na skórę z przebarwieniami, odwodnioną lub w trakcie zabiegów. Uzupełnieniem zestawu jest kosmetyczka. Ostatnia kategoria zestawów z prezentami to strefa najbezpieczniejsza – będzie odpowiednim wyborem przy braku pomysłu lub problemach z podjęciem decyzji. Bowiem oczyszczanie, nawilżanie i regeneracja to podstawowe i zawsze ważne potrzeby cery każdego typu. Które z tych zestawów warto zamówić na prezent dla bliskiej osoby? iS Clinical pielęgnacja nawilżająca ZESTAW zawiera serum nawilżające, krem nawilżający i kosmetyczkę. Rekomendowany jest dla skóry suchej lub odwodnionej, czyli o tej porze roku – dla każdego! Hydra Cool Serum to kuracja nawilżająca, która przynosi ulgę cerze wrażliwej i podrażnionej. Zawiera wysoko stężony 25% hialuronian sodu, który koi suchą, reaktywną skórę. W jego formule znajdują się także regenerująca i zmiękczająca naskórek witamina B5 oraz kwas kojowy, który zapobiega powstawaniu zmian trądzikowych. Po aplikacji pojawia się przyjemne uczucie ochłodzenia i ukojenia. Uzupełnieniem działania serum jest Reparative Moisture Emulsion, która łagodzi podrażnienia i sprawdza się nawet w pielęgnacji cery z trądzikiem różowatym. Formuła tej emulsji zawiera Extremozyme®, czyli kompleks chroniący DNA komórek skóry przed uszkodzeniami. Wygładza, odmładza, napina i przynosi cerze komfort. Dermomedica Lipid Control Cleanser + CICA B5 Foam Cleanser ZESTAW do dwuetapowego oczyszczania składa się z olejku usuwającego ze skóry resztki makijażu oraz regenerującej pianki do zmywania wodą. Olejek to pierwszy etap dwufazowego oczyszczania, który bez problemu likwiduje pozostałości makijażu, sebum i zanieczyszczeń pochodzących ze środowiska. Ogranicza czopowanie się łoju w ujściach mieszków włosowych, przyczyniając się do ograniczenia powstawania zaskórników i rozszerzonych porów. Zawiera pielęgnacyjny skwalan, witaminę E i olejek lawendowy. Sprawdzi się przy każdym typie skóry – od suchej po tłustą. Drugim etapem oczyszczania jest pianka CICA B5 Foam Cleanser, którą można stosować również na skórę podrażnioną zabiegami, wrażliwą czy po terapii gabinetowej. Pianka dokładnie i bardzo delikatnie (bez naruszania bariery hydrolipidowej) usuwa z twarzy wszelkie zanieczyszczenia. Nie przesusza, nie podrażnia. Koi zaczerwienienia, co jest zasługą pantenolu i ekstraktu z portulaki. Regeneracyjnie działa wyciąg z wąkroty azjatyckiej – CICA. Natomiast ekstrakt z aloesu i gliceryna przywracają skórze optymalne nawilżenie. Ten zestaw ucieszy każdą kobietę i każdego mężczyznę. Tomust havedla osób, które korzystają z zabiegów lub stosują kosmetyki ze składnikami aktywnymi. Wszystkie opisane w artykule zestawy dostępne są na Topestetic.pl."
https://www.vogue.pl/a/digitalsyndication-marka-millaux-tworzy-posciel-w-wersji-haute-couture-oto-najmodniejsze-modele,Pościel w wersji haute couture? Teraz to możliwe,"Marka Millaux, stworzona przez dawną projektantkęBalenciagiLaurę Tanzer i jej partnerkę Jessicę Simpson, ma w swojej ofercie szyte na zamówienie pościele w urocze wzory, zaprojektowane przez twórczynię printów współpracującą z markamiWales BonneriJW Anderson. Gdy współzałożycielka Millaux Laura Tanzer powiedziała swojej terapeutce, że myśli o produkcji pościeli, jej odpowiedź ją zaskoczyła.– Powiedziała: To ma sens, bo łóżko jest jak łono.Wcześniej Tanzer nie myślała o tym w ten sposób, ale porównanie poruszyło w niej czułą strunę. Wcześniej projektantka pracowała dla marki Vetements, następnie studiowała na Central Saint Martins, by po dyplomie znowu pracować u boku Demny, tym razem w Balenciadze, gdzie jej praca wiązała się z tworzeniem i wdrażaniem kolekcji couture. Wspólniczka Tanzer, Jessica Simpson (która jest również jej żoną), była zawodowa tenisistka, przez 35 tygodni w roku była w rozjazdach, mieszkając w hotelach. Po poważnej kontuzji Simpson pracowała w galeriach sztuki. Para poznała się w Wielkiej Brytanii. –Dużo rozmawiałyśmy o tym, co sprawia, że hotel jest przytulny– mówi Simpson. Gdy urządzała z Tanzer sypialnię, pragnęła czegoś więcej. –Czerpiemy z dziedzictwa i łączymy trendy – maksymalizm, minimalizm, eklektyzm. Spokój i zabawę –tłumaczy. Nazwa Millaux nawiązuje do wspomnienia Tanzer z dzieciństwa. –Na południu Francji leży miasteczko o nazwie Millau, w którym znajduje się najdłuższy most w Europie. Odwiedzaliśmy je, gdy byłam mała.W pobliżu mostu jej dziadkowie mieli dom, który odcisnął na niej stałe piętno. –Pamiętam go jako okazałą posiadłość. Ta sentymentalna – prawie mistyczna – soczewka daje zabarwienie dla całej kolekcji –mówi Tanzer. Millaux pozycjonuje się jako marka z bielizną pościelową haute couture, która tworzy każdy projekt na zamówienie. –Rozmiarówka pościeli jest uniwersalna, problem polega jednak na tym, że wcale uniwersalna nie jest– mówi Simpson, zaznaczając, że powszechną praktyką jest to, że różne marki tworzą swoje własne wersje tego, co oznacza queen czy king size. –Tak jak w haute couture, tworzymy kolekcję, a ty możesz do nas przyjść i zapytać, czy możliwe jest zmienić kolor projektu lub dopasować rozmiar, a może akurat masz w domu na ścianie piękny zielony gobelin, do którego chciałbyś go dopasować. Chciałybyśmy mieć taką interakcję z klientami, mając nadzieję, że uda nam się stworzyć dla nich łóżko, w którym będą się czuli jak w domu –mówi Tanzer. Tanzer i Simpson połączyły siły z Fioną Blakeman, która projektuje dla nich printy. Blakeman, absolwentka Central Saint Martins, przez wiele lat współpracowała z Grace Wales Bonner, Céline pod kierownictwem Phoebe Philo, JW Andersonem. –Ma świetny gust –mówi Tanzer. –Wyjaśniłyśmy jej, jak wygląda nasz świat i dałyśmy jej „dom”, który sobie wymyśliłyśmy, a także różne pokoje, które chciałybyśmy wypełnić –mówi Tanzer. Millaux weszła na rynek dwa miesiące temu, prezentując dwie kolekcje: Pastoral i Royale. –Było dla nas jasne, że chcemy mieć zwierzęcy print, bo znalazłyśmy bardzo wiele gobelinów ze zwierzęcymi printami. Miałyśmy też ochotę na kwiaty –mówi Tanzer. Zdecydowały się na dziką orchideę, w wersji o odcieniu zarówno kości słoniowej, jak i głębokiegoburgunda. W reszcie kolekcji wykorzystane są fantastyczne motywy, takie jak krawędzie trójkąta w Royale, które przypominają średniowieczną flagę, lub zygzaki i iksy, które znaleźć można w prawie każdym projekcie. Bajkowa paleta kolorystyczna kolekcji Pastoral proponuje takie odcienie, jak błękit i cukierkowy róż, zestawione z czekoladowym brązem i atramentową czernią, natomiast kolekcja Royale stawia na energetyczne barwy, takie jak sorbety, limonka i purpura kardynalska. W skład kolekcji wchodzą dwa rodzaje materiałów. –Obie z Laurą uwielbiamy spać w tkaninie łączącej w sobie len i bawełnianą satynę –mówi Simpson. Europejskie płótno lniane jest tkane w Portugalii i prane tak, by uzyskać pożądaną miękkość, która sprawia, że tkanina jest luźno marszczona. Jeżeli chodzi o drugą teksturę, pracują na egipskiej bawełnianej satynie typu 610, która jest przędzona, tkana i produkowana we włoskich atelier, zdradza Simpson, dodając, że w większości składa się ze skręconej przędzy, „która sprawia, że jest naprawdę luksusowa w dotyku”. Wszystkie tkaniny posiadają certyfikat Oeko-Tex Standard 100, a procesy ich farbowania są certyfikowane dokumentem GOTS. Choć część kolekcji proponowana jest w bardziej przygaszonych odcieniach kości słoniowej i szarości, Tanzer i Simpson chciały podważyć status quo wyobrażenia, jak powinno wyglądać łóżko. –Sypialnia powinna być miejscem, w którym czujesz się zaopiekowany na każdej płaszczyźnie, a odkryłyśmy, że wielu ludzi, którzy osiągają pewien wiek, zaczyna spać w „dorosłych” pościelach, gdzie wszystko jest białe i pasujące do siebie –mówi Simpson. –Chciałyśmy stworzyć firmę, w której poszewki na poduszki będą sprzedawane pojedynczo i w ten sposób zachęcić ludzi, by, jeśli mają na to ochotę, mieli cztery różne poszewki i poszewkę na kołdrę, która nie jest z nimi kompletem, bo wszystko na tym świecie żyje i nie ma to znaczenia. Para zauważa, że choć w kolekcji pojawiają się konkretne odniesienia, z założenia marka ma być modułowa. –Umieściłyśmy jej elementy w nowym, fikcyjnym domu, który uosabia wiele różnych epok i różnych elementów historii – a także wiele różnych sposobów, na jakie ludzie mogą wyrażać siebie –mówi Simpson. Idąc z ideą tego fikcyjnego domu o krok dalej, para stworzyła zapach zbieżny z kolekcją (który będzie zamknięty w saszetce zapachowej włożonej do koperty, która zostanie wysłana do klienta razem z zamówioną pościelą). –Wyobraziłyśmy sobie dom porośnięty chwastami, który wygląda, jakby nikt w nim nie mieszkał, ale gdy do niego wchodzisz, odkrywasz bogactwo zapachów. Wchodzisz do biblioteki, okna są otwarte, a na zewnątrz jest trochę deszczu i wiatru. I stare książki. Z zewnątrz dobiega zapach trawy, a ty po prostu czujesz się jak w domu –mówi Simpson. (Zapach został opracowany we współpracy z jej ciotką, która ma w Kapsztadzie firmę produkującą rzemieślniczo zapachy dla marek. Z okazji premiery Tanzer i Simpson zamówiły u George’a Eyresa zdjęcia martwej natury. To fotograf współpracujący zLoeweiFerragamo. –Wspaniale czuje światło i ma obsesję na punkcie zmysłowości i luksusu, więc było jasne, że będziemy musiały z nim pracować.By zrobić zdjęcia wnętrz, zatrudniły fotografkę Isabel Bronts. –Spędziłam dużo czasu, próbując znaleźć idealny zamek, aż w końcu znalazłam taki około godzinę drogi od Mediolanu –mówi Tanzer. Cała trójka spakowała się i spędziła trzy dni w rozległej posiadłości. Tanzer i Simpson planują rozbudować firmę, ale nie będą trzymały się sezonowego kalendarza. –Będzie się to opierało raczej na zachciankach niż konieczności –mówi Simpson. Obecnie czas wykonania zamówienia w Millaux wynosi od sześciu do ośmiu tygodni. –Pracownie krawieckie, z którymi współpracujemy, robią wszystko ręcznie –mówi Simpson. To wolniejsze tempo pracy wyraża filozofię marki. –Wielu z nas poświęca wiele czasu i pieniędzy na te osiem godzin, które spędzamy poza domem, ale nie zawsze myślimy o łóżku, w którym też spędzamy osiem godzin. My chcemy zgłębić ten rytuał –mówi Tanzer. Artykuł ukazał się oryginalnie na Vogue.com."
https://www.vogue.pl/a/podcast-sektor-m-s-4-odc-3-kryzys-tozsamosci-goscie-ania-kuczynska-i-hubert-milkowski,"Podcast „Sektor M”, s. 4, odc. 3: Kryzys tożsamości. Goście: Ania Kuczyńska i Hubert Miłkowski","Gośćmi odcinka są projektantka modyAnia Kuczyńskai aktorHubert Miłkowski, z którymi zastanawiam się nad znaczeniem ubrania w kontekście kostiumowym, modowym i codziennym oraz o komforcie jego noszenia i wchodzeniu w określoną rolę. Dyskutujemy o labilności seksualnej, obyczajowej rewolucji, o ekspresji płciowej, kryzysie tożsamości iredefinicji ról społecznych.Poruszamy temat zacierania się granic i podziałów, ale docieramy także do głęboko zakorzenionych stereotypów, utartych wzorców i wielu nowych oczekiwań wobec męskości. Opowiadamy o buncie i manifeście czerni, o problemie noszenia różu, o antagonizmie i dzisiejszej odwadze odgrywania postaci queerowych w produkcjach filmowych. A na koniec mówimy o swobodzie noszenia„męskiej spódnicy”publicznie i coraz częstszym robieniu zakupów w dziale damskim przez mężczyzn.  Podcastu „Sektor M”możesz posłuchać na platformachSpotify,Apple Podcastsoraz oglądać naYouTube. Zobacz także:"
https://www.vogue.pl/a/czy-czytanie-po-ciemku-szkodzi-oczom-dzis-bardziej-szkodliwy-jest-nadmiar-swiatla,Jak nadmiar światła szkodzi oczom i jak chronić swój wzrok?,"Rodzice latami przestrzegali nas przed tym, by nie czytać po ciemku, jednak dziś dla naszego wzroku nie mrok, a światło jest zagrożeniem, jak twierdzą eksperci. Zamiast włączać kolejne lampy,zapalmy świeczkę. I pamiętajmy o zasadzie 20-20-20. Oto na czym polega. Jeszcze do niedawna mówiło się, że oczy potrzebują światła, żeby się nie męczyły. „Wzrok sobie niszczysz”, martwiły się mamy, nakrywając nas na czytaniu pod kołdrą, „co tak ciemno, oczy psujesz”, wzdychały babcie. Okazuje się jednak, że o ile jeszcze pół wieku temu wytężanie wzroku mogło nam szkodzić, to dziś wajchę problemu sami przeciągnęliśmy na drugą stronę.– Mamy za dużo światła, za mocnego, przez za długi czas. A do tego nowego, agresywnego typu– mówi dr Piotr Fryczkowski, znany warszawski okulista, twórca Przychodni i Szpitala Okulistycznego Retina. Żyjemy w epoce, w której wszechobecna jasność – zresztą tak jak hałas – dołączyła do grona zanieczyszczeń cywilizacyjnych. Dociera do nas zewsząd i przez całą dobę. Nawet noc nie oznacza ciemności za sprawą diod czy widocznego zza okien blasku ulicznych lamp, neonów, reflektorów aut. Niestety wszystko w nadmiarze szkodzi. –Nieprzerwanie docierające do oka światło sprawia, że jest ono non stop zmuszone do pracy.Trudno więc dziwić się skali dzisiejszych kłopotów z widzeniem– tłumaczy okulista. My już mamy do czynienia z epidemią. –W Azji dwie trzecie populacji jest krótkowzroczne, co po części wynika z rasowej skłonności. Przy czym oczywiście można mieć tylko wadę wzroku, podczas gdy oczy pozostają zdrowe. Tyle że już 10 proc. Azjatów ma chorobową krótkowzroczność, która prowadzi do uszkodzenia siatkówki. W Polsce kłopot z krótkowzrocznością ma 30-40 proc. populacji i ta liczba cały czas rośnie, uwaga: także wśród osób coraz młodszych. Jak pokazują szacunki WHO, w 2050 r. czeka nas 55 proc. krótkowidzów –uważa dr Fryczkowski.  To nie żart: specjalistycznej pomocy będzie potrzebować więcej niż co druga osoba. Przy czym sam nadmiar światła to nie wszystko. Rosnącym zagrożeniem dla oczu jest światło o krótkiej fali, tzw.światło niebieskie.Współcześnie mamy z nim kontakt przez coraz więcej godzin, każdego dnia, jego źródłem są bowiem urządzenia cyfrowe codziennego użytku – komputery, telewizory, smartfony, ale też lampy wyposażone w energooszczędne żarówki. –Nasze oczy nie bardzo je lubią, bo światło niebieskie nasila stres fotooksydacyjny, czyli odpowiada za produkcję wolnych rodników. A te szkodzą komórkom. Przez wolne rodniki zmienia się metabolizm oka, degeneruje siatkówka, niszczeją fotoreceptory.Że już doszło do tych zmian zwykle orientujemy się za późno, gdy oczy już nas bolą, kłują, zaczynamy je przecierać, niewidzimyszczegółów, kolorów– tłumaczy ekspert. Jak dbać o wzrok w czasach nowych zagrożeń? Zacznijmy postrzegać oczy jak każdą inną część ciała, podpowiada okulista. Też potrzebują odpowiedniej diety, higieny i ćwiczeń. Warto więc pamiętać o stałej podaży witamin, zwłaszcza C, E i beta karotenu, o minerałach – cynku, selenie, miedzi i manganie, o takich kartenoidach, jak luteina i zeaksantyna, czy o spożywaniu wielonienasyconych kwasów tłuszczowych omega-3 i omega-6. Przyda się im odpowiednia higiena. W jej ramach dobrym pomysłem jest nawilżanie gałek ocznych. Specjalne krople nawilżające przyniosą ulgę zwłaszcza osobom całymi godzinami pracującym przed komputerami. Można też kąpać oczy, jak to robią Japończycy, którzy zanurzają twarze w misce z czystą wodą i pod jej taflą poruszają powiekami. –Coraz więcej pacjentów ma dziś problem z zaburzeniem pracy komórek wydzielniczych produkujących łzy. Ich poślizg jest oczom niezbędny do poprawnej pracy. Jeśli komórki wydzielnicze nie pracują dobrze, można skorzystać z maszyny, biorezonansu komórkowego, który wspomoże w produkcji łez. Mało kto zdaje sobie sprawę, że nasz organizm potrzebuje ich non stop przez całą dobę, w tym celu produkuje ich nawet szklankę dziennie–zauważa dr Fryczkowski. Bardzo pomocny w kwestii zachowania zdrowego wzroku jest też trzeci czynnik – ruch. Większość z nas bowiem całymi dniami wpatruje się w obiekty znajdujące się w tej samej odległości od oka, głównie w monitor komputera czy telefonu. Ciągłe skupienie wzroku na tym samym punkcie sprawia jednak, że mięśnie oka szybko męczą się i słabną. –Przez to dochodzi do degeneracji kolagenu. Oko zaczyna się wydłużać. Każda dodatkowa jedna trzecia milimetra to jedna dioptria.W takim przypadku nie ma lepszego środka zaradczego niż aktywność fizyczna oczu. Nazywamy je ćwiczeniami „20-20-20”, co oznacza: patrzenie co 20 minut przez 20 sekund na obiekty znajdujące się przynajmniej 20 metrów przed nami. Warto wyrobić sobie taki nawyk. Dobrym pomysłem jest też spoglądanie w kojącą zieleń, naturę. To nie tylko pozwala odpocząć oczom, ale przy okazji obniża poziom stresu –tłumaczy dr Fryczkowski. Dobrze wdrożyć zwyczaj zmniejszania natężenia światła. –Czytanie z latarką pod kołdrą w tym kontekście wydaje się wręcz czynnością pielęgnacyjną.Warto mieć z tyłu głowy, że system naszego wzroku powstawał przez tysiące lat, kiedy dawka światła była regulowana przez naturę. Po godzinach operowania słońca przychodził odpoczynek, czyli zmrok, a potem noc. Cywilizacja zakłóciła ten porządek, czego konsekwencje właśnie ponosimy. W naszym interesie jest zachowywanie świetlnego balansu, za wysiłek oczu podziękujmy im półmrokiem– mówi doktor. Oczywiście dziś coraz łatwiej da się naprawić wzrok, coraz popularniejsze operacje laserowe potrafią przywrócić komfort widzenia niemal od razu. Zwłaszcza te przeprowadzone za pomocą dwóch laserów, bo – jak tłumaczy specjalista – jeden laser toruje drogę do oka (zamiast dziurawić nabłonek wycina w nim klapkę, dzięki czemu oko szybciej się goi), dopiero drugi laser naprawia wadę. Oczywiście lepiej zadbać o oczy, żeby operacja nie była konieczna. Nie przesadzajmy więc z jasnością, zwłaszcza z tą niebieską."
https://www.vogue.pl/a/najlepsze-prezenty-na-swieta-kosmetyki-i-zapachy,Najlepsze prezenty na święta dla ekspertki w dbaniu o urodę,"Niszowy zapach, bestsellerowy krem, serum z efektemglow, limitowany zestaw kosmetyków do makijażu czy nowość do pielęgnacji włosów. Wybór świątecznych propozycji kosmetycznych jest ogromny. Jak wybrać to, co naprawdę jest warte uwagi i świetnie działa? Czym zaskoczyć urodomaniaczkę, która prawdopodobnie testowała już wszystko? Oto najlepsze według nas kosmetyczne propozycje na gwiazdkowy prezent. Co podarować urodomaniaczce, która kocha przemierzać świat? Zestaw trzech różów do policzków kultowej już marki Westman Atelier (dostępnej w neoperfumerii Galilu) na pewno podbije jej serce. I policzki. Nawilżające, kremowe sticki w odcieniach Petal, Mimi i Poppet to wielofunkcyjne kosmetyki w kremie. Można je stosować na policzki i usta. Zachwycają przede wszystkim ich nawilżająca formuła i łatwość blendowania. I oczywiście to, że wspaniale ożywiają i rozświetlają skórę. W zabawnym i przyciągającym wzrok etui ozdobionym migoczącymi cyrkoniami skrywa się uwielbiana paleta do makijażu oczu Ombres G 888 Regarde-Moi! Limitowana edycja to nie tylko przepiękne opakowanie, lecz także idealne do stworzenia świątecznego czy imprezowego makijażu cienie do powiek – od lśniących różanych tonów przez satynowy burgund po migoczący brąz. Elegancka, klasyczna, zawsze dodająca mocy. Intensywnie czerwona pomadka doskonałej jakości w eleganckim etui to po prostu trafiony prezent. Satynowa szminka z kolekcji Lip Power Giorgio Armani zachwyca kolorem, możliwością precyzyjnej aplikacji i miękkością, którą zapewniają nawilżające składniki. Dzięki temu wyjątkowo komfortowo nosi się ją na ustach, wyrażając siebie i podkreślając swój styl. Pełna blasku paletka do makijażu Gold’n’Gifts Inglot to 6 cieni do powiek w pięknych odcieniach nude, ciepłych beżach i brązach. Dzięki nim można wyczarować zarówno świeży dzienny make-up, jak i wieczorowy makijaż oka. Wysoka pigmentacja cieni gwarantuje intensywne, długotrwałe kolory oraz doskonałe krycie, które nie zawiedzie nawet w najdłuższe dni. Aksamitne formuły cieni umożliwiają łatwą aplikację i blendowanie, zapewniając doskonałe przejścia kolorów. Prezentowy zestaw, który zachwyci każdą wielbicielkę kosmetyków Charlotte Tilbury, zwłaszcza kultowych pomadek i rozświetlaczy z serii Pillow Talk. W świątecznym secie znajdziemy mini szminkę, płynne rozświetlacze i pełnowymiarowy błyszczyk do ust w najpiękniejszym uniwersalnym, różowym odcieniu nude. Atelier Materi (dostępne w Mood Scent Bar) swoją kompozycją na bazie cennego składnika oud zachwyci zarówno jego zwolenniczki i zwolenników, jak i osoby, które za tą nutą nie przepadają. W eleganckim flakonie z granatowego szkła zamknięto niezwykle współczesną i unikalną interpretację tej drzewnej esencji, wzbogaconą pikantnymi nutami czarnej porzeczki i bergamotki. W sercu kompozycji żywa świeżość zostaje wzbogacona aksamitną gładkością geranium i drzewną elegancją amyrisu. Ta olfaktoryczna interpretacja oud jest szykowna i zbalansowana. Na długo pozostawia na skórze zmysłowy i kuszący ślad. Kompozycja uniseks Kilian zachwyca ciepłem koniaku, cynamonu i wanilii. Ta kompozycja to hołd złożony przodkom przez francuskich wytwórców szlachetnego trunku. Zainspirowane koniakiem perfumy Angel’s Share otwiera nuta jego olejku, osadzona na mieszance absolutu dębu, esencji cynamonu i absolutu fasolki tonka. Następnie rozwijają się nuty drewna sandałowego, pralinek i wanilii, które smakowicie wieńczą całość. Ta cudowna olfaktoryczna mieszanka o złocistej, koniakowej barwie zyskała godną oprawę – kryształowy flakon. Róża, paczula, drzewo sandałowe, kadzidło, bursztyn​. Wyjątkowy zapach skomponowany przez Dominique Ropion Portrait of a Lady podkreśla bogactwo i rozkosz róży tureckiej w ekstrawaganckich proporcjach. W zapachu róża obezwładnia, uwodzi, zaskakuje. Ta elegancka i wyrafinowana kompozycja jest ponadczasowa. Nic dziwnego, że należy do bestsellerów marki Frédéric Malle. Limitowany zestaw Portrait of a Lady Signature Set zawiera wodę perfumowaną oraz mgiełkę do włosów o zapachu Portrait of a Lady, o pojemności 50 ml każda. Dostaniecie go w neoperfumerii Galilu. Ponadczasowy zapach i bogata, szybko wchałaniająca się formuła olejku zapewniają długotrwałe (o)lśnienie. N°5 The Beige Gold Body Oil to tegoroczna specjalna świąteczna edycja kosmetyku niezbędnego w sezonie imprez. W zmysłowy sposób podkreśla on skórę migoczącymi perłowymi cząsteczkami w odcieniu beżowego złota, pozostawiając ją niezwykle aksamitną w dotyku. Do tego zapach perfum, które światło dzienne ujrzały w 1921 roku i zrewolucjonizowały na zawsze rynekbeauty. Coś, co u kosmetycznej fanki makijażu stanowi absolutnymust-have. Niektórzy uważają, że używanie wyłącznie tego produktu wystarczy, by skóra promieniała blaskiem. Bez wątpienia jednak krem odżywczy i nawilżająca baza pod makijaż w jednym, czyli Vitamin Enriched Face Base, to bestseller, dzięki któremu skóra w mgnieniu oka jest idealnie przygotowana, by stać się plastycznym płótnem pod najbardziej szalony makijaż. Luksusowy duet pielęgnacyjny od La Mer to piękny prezent. W bordowym, świątecznym pudełku znajdują się krem i serum, które otulą skórę jedwabistymi, bogatymi teksturami, aby przywrócić jej zdrowy wygląd. Aksamitne formuły kosmetyków sprawiają, że już sam rytuał ich aplikowania jest rozpieszczającym doświadczeniem. W składzie prezentowego zestawu La Mer znajdują się serum ochronne The Concentrate oraz komfortowy i regenerujący Crème de la Mer. 3-etapowy rytuał pielęgnacyjny z kosmeceutykami Neauvia dedykowany jest walce z różnego typu przebarwieniami. Zmniejsza oznaki fotostarzenia (plamy, szorstkość, zmarszczki). Pozwala przywrócić cerze blask i równowagę. Zapewnia też ochronę przed promieniowaniem. W skład tego rytuału wchodzą kosmeceutyki wzbogacone o skoncentrowane składniki aktywne. Pierwszy krok wykonujemy z PHA Touch – lotionem z glukonolaktonem i mieszanką delikatnych kwasów, który przygotowuje skórę do kolejnych etapów, wygładza jej teksturę i zmniejsza pory. Drugi etap stanowi zaawansowane serum Melan-Ox, które dzień po dniu w widoczny sposób rozjaśnia cerę, zmniejszając widoczność przebarwień. Wyrównuje koloryt, rozświetla i zapobiega powstawaniu kolejnych zmian. Kropkę nad i stanowi lekki krem z filtrem przeciwsłonecznym (SPF30+), który skutecznie chroni przed uszkodzeniami powodowanymi przez promienie UV i światło HEV. Wygładzający i rozpieszczający skórę krem idealnie nadaje się jako baza pod makijaż. Szwedzkie naturalne kosmetyki Under Your Skin to minimalistyczny design opakowań i zachwycające formuły. W zestawie do pielęgnacji twarzy znalazły się produkty, które razem stanowią prawdziwą bombę nawilżającą. Pokocha je każda skóra, która potrzebuje ukojenia i porządnego nawilżenia. Kosmetyki z serii Boosting & Calming bazują na ekstraktach z owsa, ostropestu plamistego i glikoiny. Za łagodzący efekt odpowiadają prebiotyki. Serum i krem w połączeniu zwiększają nawilżenie, elastyczność i wyrównują koloryt skóry. Efekt działania tego wyspecjalizowanego trio? Oczyszczenie, nawilżenie, wzmocnienie i rozświetlenie.Psst. Aktualnie do każdego zestawu Under Your Skin torbę z kokardą „bow bag” otrzymasz w prezencie. 10-letnie doświadczenie polskiej marki zamknięte w jednym pudełku, które pełne jest bestsellerowych produktów. Pokochałyśmy naturalny żel do mycia twarzy Rich Peach wzbogacony ekstraktem z soczystych brzoskwiń czy doskonale rożświetlający krem pod oczy Eye Guru. W zestawie znalazły się też nowości marki: ultranawilżający All Water On Me, który kocha się od pierwszej aplikacji, przynoszące ulgę płatki pod oczy Wake Me Up oraz ampułki z witaminą C, kwasem mlekowym i DMAE. Wszystko to zawiera limitowany box, który świetnie nadaje się na prezent. W tym zestawie Clarins znajdziemy kosmetyki dedykowane młodej skórze, które świetnie ją oczyszczają, nawilżają i odświeżają. Można stosować je rano i wieczorem. Pierwszy krok to oczyszczający żel RE-MOVE bazujący na ekstrakcie z wiązówki błotneji o właściwościach oczyszczających. Drugi krok to energetyzujący krem nawilżający RE-BOOST z organicznymi ekstraktami z fig i jagód goji oraz maseczka na noc RE-CHARGE z ekstraktem z huang qi. Z myślą o skórze wokół oczu powstał z kolei żel RE-FRESH, który znacznie zmniejsza widoczność cieni i opuchlizny. My Clarins Collection to cztery wegańskie formuły, które swoją moc czerpią z aktywnych cząsteczek owoców i roślin. Świąteczny zestaw do pielęgnacji skóry Time to Reflect od Drunk Elephant zawiera serum brązujące z peptydami i złote serum wzbogacone niacynamidem. Te kosmetyki pokocha każda osoba, która uwielbia mieć subtelnie opaloną, promienną skórę przez cały rok. Wzbogacone o 5% niacynamidu serum do twarzy B-Goldi wyrównuje koloryt skóry, nadając jej naturalne, złociste wykończenie, podczas gdy serum antyoksydacyjne D-Bronzi, nasycone peptydami, wzmacnia mechanizmy obronne skóry, pozostawiając na niej lekką, świetlistą opaleniznę. Anti-Age Treatment marki Eisenberg to kompleksowy rytuał przeciwstarzeniowy. Ekspercka wiedza i doświadczenie sprawiają, że Anti-Age Treatment doskonale działa na kluczowe oznaki starzenia (zmarszczki, drobne linie, utrata jędrności), podczas gdy Hydra Lifting zapewnia intensywne nawilżenie przeciwstarzeniowe, pomagając zachować młodość. Kropkę nad i stanowi Lifting Regenerating Serum, które ma za zadanie zrewitalizować i ujędrnić skórę. Tej zimy Yves Rocher zabiera nas do niesamowitego, pełnego zapachów Zimowego Ogrodu, który stał się inspiracją do stworzenia limitowanych kolekcji świątecznych kosmetyków – Wanilia & Orchidea oraz Granat & Magnolia. Pierwsza z kolekcji otula ciepłymi nutami­ – jest jak delikatny i miły kaszmirowy koc, pod którym można przeczekać szalejącą za oknem zimę. Granat & Magnolia to z kolei kompozycja słodka i zarazem przyjemnie świeża, dodaje energii i jest niczym ekscytująca zapachowa podróż. W każdej z serii znajdziemy: żel pod prysznic i do kąpieli, mleczko do ciała, żel do mycia rąk, krem do rąk, balsam do ust, mgiełkę do ciała i włosów oraz peeling. Możemy wybrać zarówno pojedyncze kosmetyki, jak i zestawy dostępne w przepięknych świątecznych opakowaniach. To propozycja prezentu, który świadczy o tym, że troszczymy się o bliskich i chcemy podarować im przyjemną chwilę relaksu. Akcesorium, które doceni nie tylko każda włosomaniaczka, lecz także estetka oraz fanka minimalizmu w urodzie. Grzebień wykonywany ręcznie w Szwajcarii (przez 30 dni) to małe dzieło sztuki, które pięknie będzie prezentować się w szkatułce lub na toaletce. Ciekawy jest też materiał, z którego został wyprodukowany – jest to acetat celulozy, czyli kwiaty bawełny i pulpa drzewna. Dzięki temu jest niezwykle delikatny, a jednocześnie bardzo wytrzymały. Sprawdzi się do rozczesywania mokrych włosów, rozprowadzania odżywki albo olejku, a przede wszystkim przyjemnego i relaksującego masażu skalpu."
https://www.vogue.pl/a/podcast-meskie-swiaty-s-5-odc-4-marszand-gosc-wojciech-grzybala,"Podcast „Męskie światy”, s. 5, odc. 4: Marszand. Gość: Wojciech Grzybała","W najnowszym odcinkupodcastu „Męskie światy”rozmawiam z Wojciechem Grzybałą, historykiem sztuki, marszandem i popularyzatorem twórczościAndrzeja Wróblewskiego. Jak męskość przedstawiana jest sztuce? Czy „męskość” jest tematem na kolekcję? W tej fascynującej rozmowie zgłębiamy rolę mężczyzn w sztuce oraz analizujemy, jak twórczość Wróblewskiego ukazujemęskośćw powojennej Polsce. Zapraszam do wysłuchania tego odcinka pełnego wnikliwych refleksji i odkryć na temat pozycji mężczyzn w świecie sztuki.  Podcastu„Męskie światy”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/taylor-swift-znow-perfekcyjna,Jak Taylor Swift została najsłynniejszą wokalistką świata,"Taylor Swift właśnie zakończyła trasę koncertową „Era's Tour”,  która zarobiła rekordowe dwa miliardy dolarów. Po 35. urodzinach gwiazda pragnie odpocząći spędzić czas z ukochanym Travisem Kelcem. Najsłynniejsza amerykańska artystka zbudowała karierę na dziewczyńskości, introspekcji i uczuciach. Jako wytrawna storytellerka na swoich płytach opowiada w piosenkach o własnych najintymniejszych przeżyciach, które jej rówieśniczkom-milenialkom wydają się uniwersalne. Wielu artystów pisze autobiografie, żeby zadać kłam plotkom na swój temat. Niektórzy porywają się na manifesty pokoleniowe, które osadzają ich doświadczenie w szerszym kontekście. Nieliczni każdy tekst poświęcają wyłącznie własnym zmaganiom wewnętrznym. Taylor Swift podąża jeszcze inną drogą. W tworzonym przez nią uniwersum wszystko zyskuje poziom meta. Opowiadając o sobie, w każdym wersie dowodzi głębokiej samoświadomości. Opisuje jednocześnie intymne przeżycia, to, jak postrzega samą siebie oraz swoją publiczną personę. Uprzedza ciosy, zdradzając wstydliwe słabości, podsyca pogłoski o romansach, wymienia wady przypisywane jej przez innych. Jednocześnie śpiewa z pozycji zwyczajnej dziewczyny, gwiazdy, którą się stała, „Little Miss Perfect”, za którą kiedyś uchodziła, i rozkapryszonej ikony robiącej wokół siebie dużo zamieszania. Post udostępniony przez Taylor Swift (@taylorswift) Pierwszy singiel z płyty „Midnights”, „Anti-Hero”, to kolejny z serii utworów o radzeniu sobie z błędną percepcją. „I have this thing where I get older, but just never wiser” („Z dojrzałością nie przychodzi mądrość”), śpiewa, by kolejno wyliczyć swoje niedociągnięcia: depresję, narcyzm, megalomanię. Wszystkie strachy wokalisty odbijają się w krzywym zwierciadle opinii publicznej i odwrotnie – to, co chcą w niej widzieć hejterzy, odciska piętno na samoocenie Taylor. W teledysku do piosenki idzie jeszcze o kilka kroków dalej – w urzeczywistnionym koszmarze jej przyszła synowa zabija ją dla pieniędzy. Przed „Anti-Hero” tańczyła do skocznych rytmów „Shake It Off”, gdzie rekapitulowała tabloidowe nagłówki w stylu: „mówią, że chodzę na za dużo randek”. Próbowała przekonywać, że nic ją to nie obchodzi. Rozliczeniu się ze swoim wizerunkiem poświęciła także całą płytę „Reputation” z 2017 roku. To mniej więcej w tym czasie jej doskonałość zaczęła drażnić i ją, i innych. Swift dużo myśli o sobie, bo bez introspekcji nie byłoby (jej) sztuki. Tak jak bez perfekcjonizmu, jak gwiazdy lubią nazywać rządzącą nimi obsesję kontroli. Taylor przyznaje, że jej życie stało się „za duże”, trudne do objęcia rozumem. Na piosenkach o złamanych sercach zbudowała imperium. Jej poddanymi są równieśniczki albo dziewczyny trochę młodsze, ale wciąż należące do pokolenia milenialsów, które zachłysnęło się rozmową o uczuciach. Ale jak zachować uniwersalny przekaz, skoro codzienność Swift oddaliła się tak bardzo od możliwości innych trzydziestolatek? Droga Taylor wiedzie ją – podobnie jak inne dzisiejsze trzydziestolatki – od dziewczyńskości (gdy Spice Girls lansowałygirl power, kilkuletnia Swift zakochiwała się w muzyce), przez trudy przepoczwarzania się, po kobiecość, która niesie kolejne pytania. Swift najpierw beznadziejnie się zakochiwała, potem wplątywała w romanse, wreszcie przez sześć lat tworzyła stabilny związek z brytyjskim aktorem Joe Alwynem gdzieś między Nowym Jorkiem a Londynem. Razem pisali piosenki. Niektórzy twierdzili, że Taylor była już po słowie, inni w tekście piosenki „Bigger Than the Whole Sky” z „3AMEdition”, czyli dodatku do „Midnights”, dopatrują się opowieści o poronieniu. O szczęśliwej miłości napisała „Lavender Haze”, pierwszą piosenkę z „Midnights”. „Tak w latach 50. minionego wieku nazywano stan zakochania, który otula cię swoim ciepłem. Uznałam to za niezwykle romantyczne”, tłumaczyła, jednocześnie w tekście piosenki zaznaczając, że nie ma zamiaru wpisywać się w stereotypowe oczekiwania („Wszyscy pytają, czy będę twoją panną młodą, wszystko, co widzą w kobiecie, to dziewczyna na jedną noc albo żona”, brzmią feministyczne wersy). Pod koniec maja 2023 roku Swift zaskoczyła fanów rozstaniem z Alwynem. Podobno nie dogadywali się od dawna, a ich plany na życie rozmijały się. Gwiazda podkręciła atmosferę, podsycając plotki o romansie z Mattym Healym z The 1975. Szybko i ten związek się rozpadł. Zamiast umawiać się z chłopakami, Tay Tay ruszyła w trasę. „The Eras Tour” pobiło już szereg rekordów. Na Nissan Stadium w Nashville zgromadziła 70 tys. fanów. W sierpniu przyszłego roku trafi do Polski. Bilety na PGE Narodowym 1, 2 i 3 sierpnia 2024 roku zostały już wyprzedane.  Post udostępniony przez Taylor Swift (@taylorswift) Ale o północy nadal budzą się demony. Taylor polaryzuje – albo się ją kocha, albo nienawidzi, albo stawia jej ołtarzyk, albo wbija szpileczki w laleczkę voodoo. Albo uważa, że wyreżyserowany przez nią dziesięciominutowy teledysk „All Too Well” to najlepszy film krótkometrażowy roku, albo zarzuca inflantylizm, pretensjonalność, manię wielkości. Rację mają i wyznawcy, i hejterzy. Tych pośrodku brakuje, bo nie da się obok Taylor przejść obojętnie. Kiedyś nie budziła tak sprzecznych emocji. Na filmikach z dzieciństwa, pokazywanych także w netfliksowym dokumencie „Miss Americana” z 2020 roku, widać blond cherubinka. Słodka dziewczynka, która marzyła o występach na scenie, równie dobrze mogłaby brać udział w konkursach małej miss. Okazała się jednak muzycznym Wunderkindem – pierwsze utwory komponowała w przedszkolu. Jako nastolatka wyglądała jak „all-American girl” – dziewczyna z sąsiedztwa, może trochę zdolniejsza od reszty. Podkreślała zawsze, że jest raczej outsiderką niż cheerleaderką, że bliżej jej do kujona niż do cool dzieciaków, że chłopcy nie ustawiają się w kolejce, by umówić się z nią na randkę. Swift urodziła się 13 grudnia 1989 roku w Pensylwanii, a wychowała w domu obok szkółki gwiazdkowych świerków. Jej rodzice – makler Scott Kingsley Swift i Andrea Gardner – nazwali ją na cześć Jamesa Taylora. Gdy Taylor też sięgnęła po gitarę, zrozumieli, że miejsce córki jest w Tennessee, nieopodal Nashville, muzycznej stolicy Stanów. Gdy jako siedemnastolatka wydała pierwszy album country – „Taylor Swift” z wiodącym singlem „Tim McGraw” – nikt nie poczuł się zagrożony. Cechy, które później napiętnowano – ambicję, nieustępliwość, zawziętość – uważano za nieodłączną część uroku niegroźnej dziewczynki, która tak niewinnie wygląda z gitarą. Dwie kolejne płyty – „Fearless” z 2008 roku i „Speak Now” z 2010 roku – zdobywały nagrodę za nagrodą. Za „Fearless” 20-letnia wówczas Swift jako najmłodsza wtedy wokalistka w historii (przebiła ją potem Billie Eilish) otrzymała Grammy za najlepszy album roku. „Speak Now” zdobywał laury za najlepsze nagranie country. Przełom przyniósł „Red” z 2012 roku, którym Swift wkroczyła do popowego mainstreamu. Blond loki do pasa porzuciła na rzecz wizerunku wyrafinowanej paryżanki. Już wtedy osiągnęła stratosferę sławy. Gdy nagrywała „1989” w 2014 roku, przyjaźniła się z supermodelkami: Gigi Hadid, Stellą Maxwell czy Karlie Kloss. Choć wspięła się na sam szczyt, wspomina, że wtedy głodziła się, nie czuła się dość dobra, szukała miłości w niewłaściwych miejscach. Świeżo po wejściu w związek z Alwynen wypuściła najbardziej agresywny, rockowy, zaczepny album „Reputation”, w którym wykrzyczała wszystkim w twarz, że wie, co o niej myślą. Potem przyszedł czas na „Lover” z 2019 roku. „To list miłosny do miłości w całym jej podnieceniu, pasji i przerażeniu”, mówiła. Tam po raz pierwszy tak wyraźnie zabrała głos w sprawie polityki. Odcinając się od miałkiego centryzmu, zaprosiła do udziału w teledysku „You Need To Calm Down” ikony LGBT+ na czele z chłopakami z „Porad Różowej Brygady” (potem wypowiadała się też na temat prawa do aborcji, wsparła kandydatów demokratów w wyborach prezydenckich, wzięła udział w kampanii Black Lives Matter). Przede wszystkim opowiedziała jednak o miłości do Alwyna. Niedługo później wybuchła pandemia, która zamknęła cały świat w domach. W czterech ścianach Taylor oglądała filmy, owijała się w kocyk i piła gorącą czekoladę. Przy okazji nagrała dwa utrzymane w stylistyce indie, melancholijne, nastrojowe albumy – „Folklore” i „Evermore”. Dalekie od stadionowych refrenów „Blank Space”, „Shake It Off” czy „Don’t Blame Me”. Jednocześnie powróciła do źródeł – na obu wydawnictwach pobrzmiewały echa country. Wizerunkiem też zwróciła się ku przeszłości – długi warkocz, flanelowe koszule, brak makijażu. Lata świetlne dzieliły ją od Taylor z czasów „1989” w cekinowych kombinezonach, krótkim bobie i czerwonej szmince. Taylor, tak jak inne ikony, zmienia wizerunek przy premierze każdej kolejnej płyty. W 2022 roku przyszedł czas na „Midnights” – najseksowniejszą, najdoroślejszą, najmroczniejszą płytę, opowiadającą o bezsennych nocach. Seksie i traumie, nostalgii i dojrzewaniu, samotności i miłości. Trzynaście utworów (do każdego nakręciła teledysk) ujrzało światło nocne równo o północy 21 października. Trzy godziny później Taylor zrobiła słuchaczom niespodziankę – pojawiło się kolejne siedem utworów. Napisała je ze stałym współpracownikiem, Jackiem Antonoffem w Nowym Jorku, gdy ich najbliżsi – Alwyn i ukochana producenta, Margaret Qualley – kręcili razem film „Stars at Noon” w Panamie. Swift postanowiła połączyć swoje dwie dotychczasowe strategie – budowanie napięcia przed premierą poprzez regularne postowanie zagadek dla najwierniejszych fanów (Taylor oczywiście do perfekcji opanowała także sztukę korzystania z mediów społecznościowych, nigdy nie zdradzając zbyt wiele, a jednocześnie dopuszczając do swojego świata na tyle, na ile słuchacze tego oczekują) oraz efekt zaskoczenia („Folklore” i „Evermore” ukazały się bez zapowiedzi). „Midnights” w pierwszy dzień po debiucie pobił rekord Spotify na najchętniej odsłuchiwaną płytę w ciągu doby. Znalazł się też na pierwszym miejscu listy przebojów iTunesa w 70 krajach świata. Nie ma właściwie sensu udowadniać, że Taylor zdobyła wszystko. Bo to prawda, ale teraz już nie gra nawet w innej lidze niż konkurencja – uprawia inny sport. Ściga się tylko sama ze sobą na liczbę statuetek, miliony sprzedanych płyt i pobitych rekordów. Jej majątek wycenia się na 1,5 mld dolarów. Jest amerykańską instytucją, która wciąż igra ze swoim statusem. Pozostaje ambitna, nieustępliwa i zawzięta. Postanowiła napiętnować aroganckie zachowanie Kanyego Westa (na rozdaniu nagród MTV Video Music Awards w 2009 roku raper wszedł na scenę, gdy odbierała statuetkę, by zakrzyknąć, że laury należą się Beyoncé), na długo zanim został scancellowany. Gdy okazało się, że jej dyskografia stała się własnością producenta Scootera Brauna, który wielokrotnie dawał wyraz niechęci do Taylor (Braun wchłonął wytwórnię Big Machine Records, z którą Swift pracowała do 2018 roku), nagrała własne wersje starych płyt. Światło dzienne ujrzały już „Fearless” i „Red”. Dziś Swift jest poetką, producentką, songwriterką – artystką totalną. Każda jej nuta musi być na swoim miejscu, tak jak każdy włosek na grzywce (fryzury znaczą kolejne etapy w życiu), każde zagniecenie w sukience (albo sztruksowych spodniach czy dzianinowym swetrze, bo tak się ostatnio pokazuje), cień na zdjęciu. Każda jej piosenka jest wiwisekcją najintymniejszych sfer życia. Może gdyby urodziła się w XIX wieku, pisałaby do szuflady jak Emily Dickinson. Swift pracuje przede wszystkim na emocjach. Jako poetka popu tekstami piosenek wyraża uczucia dziewczyn z pokolenia milenialsów. Jest po pierwsze i przede wszystkim storytellerką w najszerszym tego słowa ujęciu. Opowiada historie w piosenkach, na koncepcyjnych albumach, grając niewielkie role na wielkim ekranie – w „Kotach”, uznanych za jeden z najgorszych filmów w historii kina, oraz „Amsterdamie” Davida O. Russella – kreując doświadczenie na koncertach, a ostatnio także stając za kamerą. Z okazji dziesiątej rocznicy „All Too Well”, uważanej dosyć powszechnie za najlepszą piosenkę w jej dorobku, nagrała nową odsłonę na potrzeby reedycji „Red (Taylor’s Version)”. Nakręciła także film krótkometrażowy z Sadie Sink i Dylanem O’Brienem. Zagrali parę – starszego chłopaka i młodszą dziewczynę – której związek nie ma szans, mimo łączącej ich namiętności. Mówi się, że film ma szansę na nominację do Oscara. Fani przypomnieli sobie również o „czerwonym szaliku”, który Taylor rzekomo zostawiła w szufladzie w domu Jake’a Gyllenhaala, z którym spotykała się przed nagraniem pierwotnej wersji „Red”. Przez kolejne lata mężczyźni, którzy spotykali się ze Swift, obawiali się zemsty w piosenkach (na liście oprócz Gyllenhaala, są także Harry Styles, John Mayer, Joe Jonas, Tom Hiddleston czy Calvin Harris). Bo Taylor ma świetną pamięć. Rewersem jej pamiętliwości jest nostalgia. Świat zbudowany przez Swift jest tak spójny właśnie dlatego, że gwiazda pozostaje blond cherubinkiem przy pianinie, dwudziestoletnią łamaczką serc i spełnioną trzydziestolatką. Pamiętając siebie sprzed lat, Taylor wciąż może przerabiać dawne doświadczenia na nowe dźwięki. Rok 2024 okazał się dla Taylor Swift najważniejszy – ruszyła w trasę „Era's Tour”, która zarobiła rekordowe dwa miliardy dolarów, wydała płytę„The Tortured Poets Department”, na której rozliczyła się z Joe Alwynem, pogłębiła relację z nowym chłopakiem, futbolistą Travisem Kelcem. Po nieśmiałym angielskim aktorze, który nie radził sobie z popularnością Swift, zakochała się w sportowym idolu, tak jak ona kochającym życie w blasku reflektorów. 13 grudnia 2024 roku wokalistka świętowała 35. urodziny. Najbliższe miesiące zamierza spędzić z ukochanym w zaciszu domowym, by sprawdzić, „dokąd prowadzi ten związek”. Czy para już wkrótce ogłosi zaręczyny? A może Taylor postanowi założyć rodzinę? Z nią nigdy nic nie wiadomo – w końcu w pandemii, gdy wszyscy popadli w inercję, ona nagrała dwie płyty. Swift nie przestaje zaskakiwać – to kolejna z jej supermocy."
https://www.vogue.pl/a/swiateczne-komedie-romantyczne-i-romanse-ogladamy-bez-ironii-dlaczego-potrzebujemy-odrobiny-magii,W święta nie potrzebujemy ironii. Dlaczego raz w roku chętnie oglądamy naiwne filmy?,"Netflix powoli staje się Hallmarkiem, oferując coraz więcej świątecznych komedii romantycznych. Naiwne romanse czasem warto oglądać bez ironii. Dlaczego można potraktować taki seans jak gwiazdkowy rytuał? Czy takie produkcje naprawdę pozwalają nam uwierzyć w magię? Jaka logika za nimi stoi? Autor bloga PigOut zaimponował mi ostatnio dogłębną analizą netflixowej nowości,„Zakochany bałwan”(angielski tytuł „Hot Frosty” lepiej oddaje istotę tej komedii romantycznej). Krytyk filmowy potraktował produkcyjniaka poważnie. A w każdym razie z dużą dozą sympatii. Docenił absurdalny film o bałwanie z sześciopakiem, który ożył, by zakochać się w samotnej dziewczynie, za wierność gatunkowi, idealne wpisanie się w jego ramy, uroczą naiwność wynikającą z tego, że twórcy też podchodzili do tej niestworzonej historii z czułością. Scenarzysta Russell Hainline, który wcześniej wielokrotnie pracował dla Hallmarku (ta stacja wsławiła się świąteczną ramówką, co roku wypuszczając kilkadziesiąt nowych tytułów), w wywiadzie dla „Hollywood Reporter” zdradził sekret swojego sukcesu. –Ironia działa jak mechanizm obronny. Radzę oglądać takie filmy inaczej. Ich mocą jest szczerość, która może wydać się staroświecka. Ale gdy jej zawierzymy, oddamy się jej, pokochamy te produkcje. Bo są jakoś bezwstydne w swojej naiwności– mówił Hainline, dowodząc samoświadomości jako twórca. Przeniknął także motywacje widzów, podkreślając, że nawet ci najbardziej wymagający w okolicach świąt potrzebują prostego pocieszenia. Znajdą je w „Zakochanym bałwanie”,„Świątecznych dżentelmenach”czy „Naszym małym sekrecie”, które uplasowały się na szczycie rankingu popularności Netflixa zaraz po premierze, a na długo przed Gwiazdką. Według obliczeń amerykańskich dziennikarzy na antenę w tym roku trafi ponad 100 nowych filmów o świętach. Do tego należy dodać premiery kinowe – „Czerwoną Jedynkę”, kilka animacji czy polskie produkcje, w tym kolejną część „Listów do M.”. Nie można oczywiście pominąć klasyków, które powrócą na ekrany – od„Kevina samego w domu”przez„To właśnie miłość”po„Holiday”. Co roku jednemu, może dwóm tytułom udaje się trafić do kanonu (patrz: queerowe komedie romantyczne „Świąteczny szok” czy „Wieczny singiel” z ostatnich lat), reszta przepada bez śladu (nikt już nie pamięta„Niezapomnianych świąt” z Lindsay Lohan z 2022 r.czy„Last Christmas” z Emilią Clarkez 2019 r.). Rozpędzona maszyna nie chce się jednak zatrzymać. Scenarzyści w tempie godnym AI generują pomysły na kolejne, coraz bardziej niedorzeczne gwiazdkowe konfiguracje. Czasem to on nie lubi świąt, czasem ją trzeba przekonać do bożonarodzeniowej magii, w niektórych filmach problem stanowi rodzina, w innym – jej brak, zdarzają się święta w wielkim mieście albo na odludziu, w samolocie albo w samochodzie. W tym sezonie po raz pierwszy bohaterem został jednak ożywiony bałwan o ciele amanta (wcześniej cechami ludzkimi obdarzano oczywiście elfy, renifery itd.) – i za to chwała Hainline’owi od „Zakochanego bałwana”. Jako pionierowi nowego podgatunku (w kolejnych latach ożyć powinna urocza pani bałwanka, a para bałwanów – założyć rodzinę) warto scenarzyście zawierzyć – odcinając choć na moment ironię z naszego odbioru tych dzieł i dziełek filmowych, otwieramy się na nowe doświadczenia. Nie chodzi o przymykanie oka na niedoróbki scenariuszowe (choć wyrozumiałość jest tu wskazana, bo niedoróbki to wręcz znak rozpoznawczy świątecznych produkcji – zapewne rolę odgrywają tu deadline’y – filmy muszą przecież trafić do widzów przed pierwszą gwiazdką), lecz przyjmowanie z dobrą wiarą i branie za dobrą monetę absurdalnych założeń fabularnych, nietypowych duetów romantycznych i obowiązkowych happy endów. W takich produkcjach prostoduszność zawsze wygrywa z cynizmem, wiara z wątpliwościami, naiwność z narcyzmem. Filmy świąteczne ze szczególnym okrucieństwem pastwią się nad bohaterami nieufnymi, samolubnymi, zbuntowanymi. Postaci nie mają wyboru – albo przejdą przemianę (a raczej odkryją w sobie pokłady dobroci, o której świadczy najczęściej – to już poziom meta – wiara w magię świąt), albo gwiazdkowy cud je ominie. W końcu wszyscy muszą spotkać się przy wspólnym stole, zjednoczyć, zapomnieć o dzielących ich różnicach. Jak wkultowym skeczu „SNL”, gdzie wszelkie spory w Święto Dziękczynienia gasną dzięki uwielbianej przez wszystkie pokolenia piosence „Hello”Adele. Filmy świąteczne działają jak samospełniająca się przepowiednia. Skoro pokazują pozytywnych bohaterów uszczęśliwiających innych w czasie Bożego Narodzenia, to same też uszczęśliwiają wszyskich poza niedowiarkami. Jak to mówią Amerykanie, potrzebujemy tego niewielkiegoleap of faith."
https://www.vogue.pl/a/digitalsyndication-elegancja-w-nowym-wydaniu-dluga-kamizelka-do-baggy-jeans-to-najgoretszy-duet-zimy-2025,Elegantki odkrywają zaskakujące połączenie długiej kamizelki i baggy jeans,"2024 był rokiem niesamowitych zmian w kobiecej modzie. Stroje, które dotychczas były kojarzone z elegancją, ustąpiły miejsca kompozycjom, które na pierwszym miejscu stawiają wygodę. Do łask powróciły tym samymbaggy jeans, które po dziś dzień święcą triumfy, stanowiąc zarazem wyraz nowoczesnej elegancji. W zestawieniu z długą kamizelką tworzą look wyznaczający nowy standard w świecie mody. Długa kamizelka to już nie kolejny element w szafie, ale symbol nowoczesnej kobiecości. W XX w. przestano ją uważać za część wyłącznie męskiej garderoby, a na popularności zyskała zwłaszczaw latach 60.,kiedy to w świecie mody zaczęłyzacierać się granice pomiędzy propozycjami adresowanymi do konkretnej płci.Doszło tym samym do rewolucji kulturowej, w której niemałą rolę odegrały kontrowersyjne propozycje projektantów takich jakYves Saint Laurent, którzy całkowicie przeformułowali koncepcje elegancji, a także formalnego i stosownego ubioru. W związku z tym i kamizelki przeszły istotną metamorfozę, która trwa po dziś dzień jako odpowiedź na zmieniające się trendy i oczekiwania stylistyczne kolejnych sezonów. Wystarczy rzucić okiem na najmodniejsze stylizacje zaprezentowane w kolekcjach na sezonjesień-zima 2024-2025,by przekonać się, że kamizelki sięgające bioder to dziś szczyt elegancji. Modowe wybiegi postawiły na formalne stylizacje, w których kamizelki dopełniają spodnie z plisami i buty na obcasie, jednak miłośniczki mody upodobały sobie bardziej casualowe zestawienia, udowadniając, że dłuższa kamizelka doskonale sprawdzi się w towarzystwie jeansów, a nawet sportowych sneakersów. Do dyspozycji mamy zatem zarówno eleganckie, jak i luźniejsze propozycje, które przyjdą nam na ratunek w obliczu wszelkich modowych rozterek. Długa kamizelka oferuje wiele możliwości stylizacyjnych, dzięki którym doskonale nadaje się do pracy. Znakomitym wyborem jest na przykład fason z wyrazistymi ramionami, konstrukcyjnymi klapami i, dla nowoczesnego akcentu, jednym guzikiem po środku. Ten męski element ubioru zyskuje tym samym nieco subtelności i powściągliwości, aby można go było zestawić z nonszalanckimi jeansami z obszerną nogawką. Miłośniczki mody podpowiadają: najlepiej dobrać do tegobiałą koszulęimokasyny na płaskiej podeszwie, aby zapewnić idealną równowagę pomiędzy tradycyjnymi kanonami ubioru a modą w nowoczesnym wydaniu. Dramatyczna sylwetka to nie jedyny atrybut, którym charakteryzują się najmodniejsze dziś kamizelki. Warto pamiętać, że kamizelka jest dobra na każdą okazję, ponieważ jest bardzo wszechstronna. W obliczu nadchodzących mrozów garnitury odchodzą zatem na dalszy plan, a my chętniej sięgamy po cieplejsze tkaniny, takie jak zamsz z wełnianą wyściółką. Kamizelka w tym stylu znakomicie prezentuje się w dueciez szerokimi jeansami. Do tego kozaki na obcasie i zjawiskowa stylizacja gotowa. Powrót eleganckiej estetyki w codziennym wydaniu daje o sobie znać również w tym sezonie, choć w nieco innej odsłonie. Po części wynika to z upowszechnienia jeansów baggy jako alternatywy wobec garniturowych spodni, co umożliwia eksperymentowanie z wieloma eleganckimi elementami ubioru, takimi jak nienagannie skrojone marynarki zwieńczone skórzaną kamizelką sięgającą bioder. A do tego oczywiście obszerne jeansy. Takie zestawienie doskonale sprawdzi się zarówno do biura, jak i w dni, w których pracę wykonujemy z domu. Udane połączenie dyskrecji z tradycją, które może nosić nazwędyskretnego luksusu,minimalizmu lub klasyki, jest wynikiem niezmiennej popularności estetyki power dressing. Szerokie jeansy z wysokim stanem doskonale nadadzą się zatem, by stworzyć stylizację właśnie w tym duchu. Wystarczy dobrać garniturową kamizelkę w klasyczne pasy, a całość ubioru zwieńczyćbalerinami na płaskiej podeszwielub kozakami na obcasie. Odkąd miłośniczki mody spopularyzowały jeansy z wywiniętą nogawką, propozycje w tym stylu powtarzają się raz po raz jako dopełnienie najbardziej udanych stylizacji. Najlepiej postawić na przeskalowany model w odcieniu głębokiego granatu, który doskonale prezentuje się w towarzystwie wielu modnych fasonów bluzek. Całość wystarczy dopełnić długą kamizelką w męskim stylu, aby cieszyć się udaną stylizacją przyciągającą spojrzenia. Weekend wcale nie musi oznaczać rozstania z ulubioną długą kamizelką. Ten wszechstronny element ubioru sprawdzi się zawsze i wszędzie. Na wieczorną imprezę i wyjście z przyjaciółkami wybierz nowoczesną interpretację tradycyjnego modelu z dekoltem w serek bez pleców, aby uzyskać kokieteryjny akcent, nie rezygnując przy tym z formalnych nut ubioru. Wystarczy, że dorzucisz brązowe jeansy z szeroką nogawką. Ten znakomity duet najlepiej zwieńczyć butami na obcasie ze spiczastym noskiem. W takim zestawieniu możesz pojawić się wszędzie. Artykuł ukazał się oryginalnie na Vogue.mx."
https://www.vogue.pl/a/digitalsyndication-najwazniejsze-trendy-z-2024-roku-ktore-pozostana-w-modzie-takze-w-2025-roku,Z tymi trendami nie chcemy się żegnać. Pozostaną w modzie w 2025 roku,"Wiele trendów z 2024 roku odejdzie w zapomnienie, ale niektóre – nasze ulubione – pozostaną w modzie w 2025 roku. Wybieramy najważniejsze z nich. W 2024 roku utrwaliło się wiele trendów, np.zwierzęce wzory z panterką na czele,rybaczkiiczerwień. Przed rozpoczęciem nowego roku przyglądamy się kluczowym trendom w modzie na 2025 rok. Po przeprowadzeniu skrupulatnych badań (raport obejmuje analizę wyszukiwań w Google, trendów w mediach społecznościowych i badanie zachowań zakupowych 90 milionów użytkowników na 11 międzynarodowych platformach) wyróżniliśmy 13 trendów, które przetrwają. Wśród nichsweter z kołnierzykiem poloz kolekcji Miu Miu na jesień–zimę 2024(jego wyszukiwania wzrosły o 71 proc.). Barn jacket odnotowała natomiast 68 proc. wzrost wyszukiwań. Jeśli chodzi o akcesoria, charmsy, które już we wrześniu 2024 roku wróciły do łask, stają się coraz bardziej popularne. Oto ubrania i dodatki, które zostają z nami na 2025 rok. Preppy chicto hit zimy, a wraz ze wzrostem popularności tej estetyki rośnie też zainteresowanie swetrami i koszulkami z kołnierzykiem polo. Klasyczny krój, solidne materiały, które wytrzymują próbę czasu, charakterystyczne detale. Nasza inspiracja? Stylizacje Alexy Chung marki Barbour. Kliknięcia na Stylight wzrosły o 68 proc.. Na trzecim miejscu znalazły się dwa kolory, ze wzrostem wyszukiwań o 46 proc. – jeden z nich to burgund, nadający głębi i elegancji nawet najprostszym stylizacjom. Drugi to brąz, cieplejszy niż czerń, bardziej praktyczny niż brąz. Te kolory to prosty sposób na ocieplenie każdej stylizacji. Dekolt bardotka wciąż jest na topie. Spopularyzowane w latach 60. przez aktorkę, której imię nosi ten dekolt,swetry z odkrytymi ramionami z pewnością dodają stylu. Na ten wybór postawiła Kaia Gerber, a jego wyszukiwania online wzrosły o ponad 42 proc. Nie minął czasadidasów, New Balance i Nike, ale najpopularniejszą marką sneakersów w 2025 roku może być Puma. Zainteresowanie w internecie wzrosło bowiem o 30 proc. Emily Ratajkowski, Kendall Jenner i Hailey Bieber z pewnością maczały w tym palce.Najpopularniejsze modele to Puma Suede w stylu retro i bardziej nowoczesnePuma Speedcat. Tego trendu raczej się nie spodziewaliśmy, a jednak spódnica noszona na spodnie zdaje się wracać do łask. Ta typowa dla lat 2000. i odważna stylizacja w ostatnich miesiącach zaciekawiła o 26 proc. więcej internautów. Podczas gdy w 2024 roku odnotowaliśmy wielki powrót torebek typu shopper, cenionych za praktyczny rozmiar XXL do codziennego użytku, to w roku 2025 popularność zyskają torebki typu worek o czystych liniach i ustrukturyzowanych formatach. Powrót ten był widoczny na wybiegach Louis Vuitton, Gucci i Prady i znalazł odzwierciedlenie w 24 proc. wzroście wyszukiwań online. Nigdy tak naprawdę nie przestał być trendem. Damski garnitur nadal fascynuje, o czym świadczy 21 proc. wzrost wyszukiwań online w porównaniu do ubiegłego roku. Idziemy o zakład, że wyniki te można wytłumaczyć publicznymi występami Hailey Bieber i Zendayi, które uczyniły ten męski element niezbędną częścią swojej garderoby. Ku naszej radości zamsz pozostanie jednym z wiodących materiałów w 2025 roku, ze wzrostem klikalności o ponad 20 proc. Powrót ten zawdzięczamy najnowszym kolekcjomChloé, które przywróciły szlachetność stylu boho. Uwielbiamy go w odzieży (kurtki, płaszcze, spodnie itp.) i akcesoriach (botki, kitten heels, torebki). 16 proc. więcej wyszukiwań dla drobnych pionowych pasków, wzoru charakterystycznego dla mody lat 2000., zapewniającego elegancki wygląd. Kolejny ważny trend to podwinięte jeansy (cuffed jean), dla których wyszukiwania online wzrosły o 13 proc. To prosty sposób na urozmaicenie podstawowego elementu garderoby, który ma każdy z nas. Ten szykowny i elegancki atrybut garderoby biurowej unowocześniono dzięki zabawie tkaninami. Jest korzystny dla każdej sylwetki, a jego liczba wyszukiwań online wzrosła ostatnio o 11 proc. Zauważone na wybiegach Miu Miu i Balenciagi, a także na ramieniuDua Lipyklasyczne torebki są teraz ozdobione charmsami XXL, które można nosić jak cenny amulet. Ich wyszukiwania wzrosły 0,9 proc. w stosunku do września. Artykuł ukazał się oryginalnie na vogue.fr."
https://www.vogue.pl/a/trend-na-odchudzenie-brzucha-olejem-rycynowym-jak-i-czy-dziala,Olej rycynowy jako remedium na płaski brzuch. Weryfikujemy trend z TikToka,"Czy olej rycynowy wlewany do pępka sprawi, że brzuch będzie szczuplejszy, znikną objawy IBS i wszelkie bolączki związane z trawieniem? Tak twierdzą tiktokerki, których filmiki z olejowania tej partii ciała (a także picia oleju rycynowego) są już wiralem. Tym razem naprawdę warto wiedzieć, co twierdzą na ten temat eksperci. Wiralowe trendybywają zabawne, irracjonalne, czasami pożyteczne. Makijażowe, jak aplikacja eyelinera z pomocą taśmy klejącej, „grożą” ewentualnie krzywo pomalowaną kreską. Pielęgnacyjne, jak smarowanie twarzy kwasem i traktowanie jej rollerem zakończonym mikroigiełkami, mogą nieść poważniejsze konsekwencje, jak leczenie przebarwień czy trądziku. Dlatego trend z TikToka z masażem brzucha olejem rycynowym w celu posiadania bardziej płaskiego, poprawy metabolizmu, nawilżenia skóry, postanowiłam zweryfikować w rozmowie z ekspertkami: specjalistką ajurwedyjską Wandą D’Onofrio (@wanda_wander_with_wonder) i dr n. med. Agnieszką Nalewczyńską (@drnalewczynska). Wlewanie oleju rycynowego do pępka i masowanie jego okolicy opuszkami palcaów na 10-sekundowym nagraniu Mirandy Wilson, ma na TikToku już kilka milionów odsłon. Powód: click baitowe hasło, bo płaski brzuch i wąska talia są wciąż tak bardzo pożądane mimoruchu ciałopozytywnościowego. Należy jednak pamiętać, że kształt brzucha ulega zmianom nawet w ciągu dnia, jest on bowiem podatny na wzdęcia, problemy czy choroby gastryczne, jak np. zespół jelita drażliwego. Rzadko bywa płaski. Okazuje się, że Miranda Wilson nie wynalazła recepty na talię osy, bo źródło zabiegu jest bardzo stare iznane z ajurwedy. Tradycyjna medycyna indyjska od tysięcy lat stawia duży nacisk na olejowanie ciała. Według ajurwedy oleje przenikają przez skórę i mają działanie lecznicze (choć przenikanie cząsteczek oleju jest sprzeczne z medycyną zachodnią, o czym więcej w dalszej części artykułu). –Olej rycynowy stosowany jest w celach leczniczych, w zabiegu zwanym Nabhi Basti, czyli kąpieli olejowej wokół pępka. Pępek (nabhi) jest ważnym punktem w energetycznej strukturze oraz miejscem przepływu życiowej energii (prany). Często przy zaparciach czy wzdęciach polecam masowanie brzucha oraz wlanie paru kropli oleju rycynowego do pępka. Codzienny masaż brzucha zgodnie ze wskazówkami zegara wspiera trawienie i poprawia pracę układów wewnętrznych, rozluźnia i niweluje napięcie mięśniowe spowodowane stresem– mówi Wanda D’Onofrio, specjalistka ajurwedy, która prowadzi ajurwedyjskie konsultacje oraz organizuje wyjazdy na panchakarmę do Indii. Nawet jeśli trend z TikToka wydawał się bezsensowny (sama tak go odebrałam), z pewnością taki masaż może być pomocny przy wzdęciach. Masując brzuch, przesuwamy bąbelki zebrane w jelitach do miejsca ich ujścia. A kiedy się wydostaną, brzuch staje się mniej wydęty, więc istotnie – bardziej płaski. Natomiast oczekiwanie, że od wciskania oleju w pępek bez zmian w diecie i aktywności, brzuch stanie się szczuplejszy – jest lekką nadinterpretacją. Co więcej, gros osób zaczęło polecać przyjmowanie oleju rycynowego również doustnie, a to może mieć poważniejsze konsekwencje. Olej rycynowy nazywany jest też rącznikowym, ponieważ pochodzi z nasion rącznika pospolitego. Tłoczy się go na zimno, a następnie gotuje, żeby rozłożyć toksyczną substancję w nim zawartą, czyli rycynę (toksoalbuminę). Może ona bowiem wywołać śmiertelne zatrucie. Natomiast olej rycynowy jest klasyfikowany przez amerykańską Food and Drug Administration (FDA) jako bezpieczny i skuteczny do stosowania środek przeczyszczający o działaniu pobudzającym, w celu przyniesienia tymczasowej ulgi w sporadycznych zaparciach. Stąd nieprzypadkowe skojarzenie tego składnika z poprawą metabolizmu.– Wspólny Komitet Ekspertów ds. Dodatków do Żywności, Organizacji, ds. Wyżywienia i Rolnictwa (FAO) i Światowej Organizacji Zdrowia (WHO) ustalił dopuszczalne dzienne spożycie oleju rycynowego (dla człowieka) na poziomie od 0 do 0,7 mg/kg masy ciała.Jednak jego stosowanie jest rzadkie, ponieważ badania wykazały skuteczniejsze środki przeczyszczające o mniejszej liczbie działań niepożądanych– mówi dr n. med. Agnieszka Nalewczyńska, specjalistka ginekolog, lekarz medycyny estetycznej i anti-aging, z gabinetu Estebelle. Olej rycynowy może być korzystny w przypadku procedur medycznych, np. w testach diagnostycznych, takich jak kolonoskopie. Chociaż może być stosowany do opróżniania jelit, pacjenci zazwyczaj doświadczają lepszych wyników i zadowolenia z innych środków (stosują m.in. sennozydy, glikol polietylenowy (PEG) czy bisakodyl). W badaniu porównującym go z sennozydami olej rycynowy, jak mówi dr Agnieszka Nalewczyńska, częściej powodował skurcze brzucha, wymioty, wzdęcia i zawroty głowy.Znacznie mniej działań niepożądanych wystąpiło w przypadku stosowania innych środków. W Polsce, w medycynie ludowej ten olej bywał polecany w celu przyspieszenia akcji porodowej (ale to dość niebezpieczne praktyki, chyba że pod kontrolą położnej). –Olej rycynowy wpływa na mięśnie gładkie, więc zalecenia odradzają jego stosowanie w ciąży, ponieważ może to prowadzić do przedwczesnych skurczów porodowych. Przeciwwskazania do jego stosowania obejmują również różne patologie jamy brzusznej, takie jak: niedrożność przewodu pokarmowego, zapalenie wyrostka robaczkowego, perforacja i choroba zapalna jelit– tłumaczy specjalistka ginekolog. Wanda D’Onofrio mówi, że wypicie dużej ilości oleju rycynowego może grozić silnymi biegunkami, odwodnieniem czy doprowadzić do skurczu jelit, spowodować nudności lub wymioty. W przypadku zespołu zapalenia jelita drażliwego ekspertka odradza doustne spożywanie oleju. D’Onofrio dodaje, że olej rycynowy aplikowany na ciało łagodzi stany zapalne oraz przeciwdziała bólom mięśni. Jest pomocny na bolące kolana (szczególnie w przypadku zanikania mazi stawowej). Może więc lepiej go nakładać, zamiast pić? –Olej rycynowy jest bogaty w kwasy tłuszczowe, które doskonale nawilżają i odżywiają skórę. W celach upiększających można stosować olej rycynowy doustnie: 1 łyżka raz w miesiącu jest wystarczająca, by wspierać zdrowe paznokcie czy lśniące włosy (kurację należy zacząć od małej łyżeczki). Można go wmasowywać we włosy (stymuluje porost, zapobiega łamliwości, nawilża skórę głowy). Wzmacnia i zagęszcza brwi oraz rzęsy. Doskonale nawilża usta i dłonie, szczególnie w okresie jesienno-zimowym– mówi Wanda D’Onofrio. Natomiast za bogactwem oleju rycynowego kryje się też pewne ryzyko. Zawiera kwasy tłuszczowe jednonienasycone (kwas rycynolowy, kwas oleinowy – omega-9), wielonienasycone (kwas linolowy – omega-6) i nasycone, jak kwas palmitynowy i stearynowy. Jak mówi dr n. med. Agnieszka Nalewczyńska, to emolient tzw. tłusty. Nakładany na skórę w stanie czystym może działać komedogennie, czyli sprzyjać powstawaniu zaskórników. Tworzy na powierzchni skóry lub włosów warstwę okluzyjną (film), więc nie przenika. Okluzja zapobiega nadmiernemu odparowywaniu wody, co ma pośrednie działanie nawilżające, przez co zmiękcza i wygładza. Jednak może zablokować ujścia mieszków włosowych. Zdarza się, że rzęsy i brwi mogą w wyniku nieodpowiedniej higieny (niedokładnego demakijażu) zacząć po tym olejku wypadać. Olej rycynowy stosowany jest w przemyśle do produkcji mydeł, płynów hamulcowych, tworzyw sztucznych i perfum. Oprócz tego jest substancją pianotwórczą i poprawiającą konsystencję kremów i emulsji, umożliwiającą dodawanie trudno rozpuszczalnych składników zapachowych czy wyciągów roślinnych do formuł kosmetycznych. Czystego Ricinus communis seed oil używa się także do wytwarzania błyszczyków i pomadek, ponieważ nadaje połysk. –Natomiastjedno z badań wykazało, że często stosowany w produktach do ust, jest potencjalnym czynnikiem wyzwalającym alergiczne kontaktowe zapalenie skóry. U pacjentów o wrażliwej skórze, którzy stosują balsamy do ust lub błyszczyki zawierające olej rycynowy, mogą wystąpić objawy,takie jak świąd i rumień na ustach. Wyniki te sugerują, że niektóre osoby są podatne na reakcje alergiczne właśnie na ten składnik– dodaje dr n. med. Agnieszka Nalewczyńska. Podsumowując, olej rycynowy można nakładać na skórę, masować nim pępek, kolana, dłonie, a nawet usta – pod warunkiem, że nie wywołuje podrażnień i reakcji kontaktowych. Natura jest mądra! Biorąc pod uwagę zawartość trucizny w jego nasionach, być może jest to dla nas podpowiedź, żeby olej rycynowy dawkować. Albo nie popadać w przesadę i rzeczywiście sięgać po niego przy ciężkich zaparciach i w odpowiednich porcjach."
https://www.vogue.pl/a/nowosci-netflix-filmy-i-seriale-ktore-warto-obejrzec,"10 styczniowych nowości Netflixa, które umilą długie, zimowe wieczory","Spośród wszystkich nowości platformy wybieramynajlepsze nowe filmyiseriale Netflixana styczeń 2025 roku, które naprawdę warto obejrzeć. Nowy film dokumentalny Netflixaśledzi losy Bryana Johnsona, amerykańskiego milionera, który, jak sugeruje tytuł, postanowił żyć wiecznie. W tym celu nie cofnie się przed niczym. „Don’t Die” opowiada o jego kontrowersyjnych (i nieskutecznych) metodach na oszukanie śmierci. Za kamerą nowej produkcji oryginalnej platformy stanął Chris Smith, znany z takich dokumentów, jak „Fyre”, „Jim i Andy” i„Król tygrysów”.  Propozycja na seans w gronie rodziny. Animowany duet powraca z nowymi przygodami. Tym razem Gromit martwi się, że Wallace staje się zbyt zależny od swoich wynalazków. Jego obawy potwierdzają się, gdy przyjaciel wymyśla inteligentnego gnoma, który zaczyna samodzielnie myśleć. Na domiar złego za zbuntowanym wynalazkiem zdaje się stać dawny wróg Wallace’a. Nowy film familijny Netflixa połączy różne pokolenia widzów.  Fanomfrancuskich produkcji platformyi najlepszych filmów akcji w jednym polecamy seans „Ad vitam”. Nowy film oryginalny Netflixa zaczyna się na chwilę po próbie zamachu na Francka Lazareva. Teraz bohater musi odnaleźć swoją żonę Léo, która została porwana przez grupę uzbrojonych mężczyzn. Szybko odkrywa, że te wydarzenia muszą mieć związek z jego przeszłością.  Szansę na tytułnajlepszej komedii Netflixa ostatnich latma „Znowu w akcji”. Bohaterami filmu są byli agenci CIA (wracająca Cameron Diaz i Jamie Foxx), którzy założyli rodzinę. Spokój nie trwa jednak długo. Gdy ich tożsamość wychodzi na jaw, para zostaje wciągnięta z powrotem do świata szpiegów.  Mija 11 lat, od kiedy Josh, narzeczony detektywki Kat Donovan, zniknął bez śladu. Pewnego dnia, przeglądając aplikacje randkowe, natrafia na jego profil, a jej życie znów wywraca się do góry nogami. Kat postanawia dowiedzieć się, co się z nim stało. Prywatne śledztwo zmusi ją do zgłębienia dawno pogrzebanych tajemnic. Nowy serial Netflixa przypominakryminał „Już mnie nie oszukasz”, ma też szansę powtórzyć jego sukces.  Hollywood uwielbia wciąż na nowo odkrywać (czy raczej podbijać) Amerykę. W ubiegłym roku opowiadał o tym, m.in.„Horyzont” Kevina Costera. Tym razem próbują dokonać tego twórcy nowego serialu Netflixa. „Świt Ameryki” przeniesie nas do 1857 r., która staje się scenografią brutalnego zderzenia kultur, religii i społeczności, a także mężczyzn i kobiet walczących i ginących za prawo do tej ziemi. Kitty (Anna Cathcart) wraca do Seulu, by po wakacjach rozpocząć nowy semestr w szkole KISS. Świeżo upieczona singielka obiecuje sobie, że w tym roku będzie chodziła tylko na niezobowiązujące randki. Z naciskiem na „niezobowiązujące”. Niebawem okaże się jednak, że życie miłosne to jej najmniejszy problem. Nowy sezon serialu obiecuje jeszcze więcej romansów, wyzwań i ważnych decyzji.  W drugim sezonie serialu „Nocny agent” Ameryka znów jest w niebezpieczeństwie. Nie wie o tym nikt poza tytułowym agentem FBI (Gabriel Basso), który zrobi wszystko, aby ocalić swój kraj. Czeka nas jeszcze więcej akcji, niebezpiecznych spisków i politycznych intryg. Podobną mieszankę obiecuje „Zwerbowany”, z tą różnicą, że zamiast agenta FBI do akcji rusza prawnik CIA (Noah Centineo z serii „Do wszystkich chłopców...”). Owen Hendricks zostaje wciągnięty w międzynarodowy spisek w Korei Południowej. Prawdziwe niebezpieczeństwo czyha jednak ze strony jego własnej agencji. (Fot. materiały prasowe Netflixa)  Popularny serial produkcji Netflixa powraca, a wraz z nim dziennikarka Miren Rojo (Milena Smit). Tym razem bohaterka musi rozwiązać sprawę morderstwa dwóch uczennic elitarnej szkoły. W śledztwie pomaga jej dziennikarz śledczy Jaime, który również ucieka przed przeszłością, a przy okazji próbuje odzyskać reputację. Pozycja obowiązkowa dlafanów kryminalnych produkcji dostępnych na Netflixie. Zobacz także:"
https://www.vogue.pl/a/digitalsyndication-czy-bieganie-dziala-jak-lek-odmladzajacy-tak-mowia-najnowsze-badania,Według najnowszych badań bieganie odmładza organizm o 9 lat,"Wiemy, że sport to zdrowie. A od niedawna, że to także sposób na zachowanie młodości. Czy bieganie odejmuje lat? Okazuje się, że euforia biegacza to nie jedyny powód, by zacząć uprawiać tę aktywność fizyczna. Każdy wie, że sport to kluczowy element dobrego samopoczucia, pozwalający zachować zdrowe ciało i umysł. Bieganie,pilates, crossfit, indoor cycling – wybór dyscyplin jest ogromny, więc każdy może znaleźć coś, co zaspokoi jego potrzeby i ambicje. Od kilku miesięcy zwłaszcza jedna z nich cieszy się szczególną popularnością wśród miłośników sportu: bieganie. Nie tylko dlatego, że jest wiralem na TikToku. Jego zalety są naprawdę istotne dla organizmu, w szczególności, że może cofnąć starzenie się komórek o kilka lat. Liczne badania dowodzą, że aktywność sportowa zmniejsza ryzyko chorób, a nawet śmierci.Naukowcy z Wydziału Nauk o Sporcie na Uniwersytecie Brighama Younga w Stanach Zjednoczonych postanowili pójść o krok dalej i zidentyfikować szkodliwe i korzystne czynniki, mogące pomóc w wyjaśnieniu wpływu sportu na żywotność komórek.Badanie opublikowane w czasopiśmie „Preventive Medicine” w 2017 rokuwykazało wpływ długości telomerów na starzenie się komórek. Telomery to małe fragmenty znajdujące się na końcu chromosomów. Chronią one informację genetyczną i zmniejszają jej degradację z roku na rok. Jednak wraz z upływem czasu telomery skracają się, co prowadzi do starzenia komórkowego. Co wspólnego ma to z bieganiem? Chcąc spowolnić degradację telomerów, naukowcy wykazali, że „dorośli o wysokim poziomie aktywności fizycznej (odpowiednik 30 do 40 minut biegania dziennie, pięć dni w tygodniu) mieli znacznie dłuższe telomery niż inni”. W badaniu udało się również określić ilościowo ten wpływ na żywotność komórek. Okazało się, że „dorośli o wysokiej aktywności fizycznej mają 9-letnią przewagę biologiczną nad dorosłymi prowadzącymi siedzący tryb życia”. Innymi słowy osoby, które dużo ćwiczą, a zwłaszcza biegają, opóźniają starzenie swoich komórek o kilka lat. Biorąc pod uwagę tę niebagatelną korzyść, warto zweryfikować swoje plany treningowe i zintensyfikować aktywność, a nawet zacząć biegać! Artykuł ukazał się oryginalnie na Vogue.fr."
https://www.vogue.pl/a/fundacja-topestetic-w-grudniu-2024-roku-organizuje-warsztaty-onkologiczne,Topestetic zaprasza w grudniu na warsztaty onkologiczne,"Topestetic po świetnej kampanii z udziałem Magdaleny Różczki, Marty Wojtal i Meli Koteluk, rusza z kolejną, tym razem prozdrowotną. W ramach swojej fundacji w warszawskim gabinecie organizuje warsztaty onkologiczne dla kobiet. Topestetic.pl już od jedenastu lat pomaga w świadomej pielęgnacji skóry. W ofercie posiada produkty renomowanych światowych marek, rekomendowane przez lekarzy medycyny estetycznej, chirurgii plastycznej oraz dermatologów. Asortyment obejmuje kosmetyki do pielęgnacji twarzy, ciała, włosów, a także produkty do makijażu i suplementy diety. Topestetic kładzie duży nacisk na indywidualne podejście do klienta, oferując profesjonalne porady kosmetologów oraz szeroki wybór produktów dostosowanych do różnych potrzeb. Post udostępniony przez topestetic.pl | Sklep z wyselekcjonowanymi kosmetykami (@topestetic) Działalności sklepu towarzyszy również Fundacja Topestetic angażująca się w inicjatywy dla kobiet. W grudniu zorganizuje bezpłatne warsztaty onkologiczne. Program obejmuje panel pielęgnacyjny z kosmetologiem marki Katarzyną Jaworską-Rek, która opowie, jak pielęgnować skórę w trakcie terapii onkologicznej. Na wydarzeniu będzie można również pogłębić wiedzę o zdrowej diecie i antyoksydacji dzięki dr Alicji Śliwowskiej, a Ania Galińska udzieli porad na temat makijażu korygującego. Bezpłatne warsztaty onkologiczne odbędą się 14 grudnia w godzinach 11-13 w gabinecie Topestetic przy ulicy Adama Branickiego 12 lok. 2 w Warszawie.Obowiązują zapisy."
https://www.vogue.pl/a/wystawa-from-the-same-earth-mlode-pokolenie-tworcow-zaciera-granice-miedzy-sztuka-i-designem,Wystawą w willi Pniewskiego młodzi twórcy zacierają granice między sztuką i designem,"Willa Bohdana Pniewskiegoto palimpsest. Przez dziesięciolecia obrastała w kolejne warstwy materiałów oraz historie związane z przedmiotami, które ją wypełniały. Teraz w dialog z jej nieoczywistą architekturą weszło młode pokolenie twórców, dla których granice między sztuką i designem są płynne. „Półmrok, wielki kominek, balustrady z kutego żelaza – wszystko to nadawało pracowni niesamowitą aurę, atmosferę nie biura architektonicznego, lecz bractwa zjednoczonego wspólną sprawą” – pisze Grzegorz Piątek o warszawskiej willi w alei Na Skarpie 27w swojej książce „Niezniszczalny. Bohdan Pniewski. Architekt salonu i władzy”. Porównanie do tajemnej wspólnoty jest więcej niż uprawnione – nim budynek stał się domem architekta i jego zawodowym zapleczem, służył między innymi jako pawilon loży masońskiej. Został wzniesiony w drugiej połowie XVIII wieku na skarpie wiślanej, zaprojektował go przedstawiciel klasycyzmu Szymon Bogumił Zug. Pniewski kupił willę od rodziny Branickich i w latach 30. XX wieku gruntownie ją przebudował, częściowo wykorzystując do tego stare mury. Jak wspomina Piątek, bryłę obłożył płytami rustykowanego kamienia. „Nierówna faktura materiału sugerowała ciężar, pierwotność i związek z ziemią (oczywiście polską). Także wnętrze imponowało bogactwem inteligentnie zestawionych różnorodnych gatunków kamienia”. Bliskie związki willi z ziemią trwają do dziś. W latach 60. od spadkobierców Pniewskiego kupiła ją Polska Akademia Nauk, wpisano ją do rejestru zabytków. Aktualnie jest siedzibą Muzeum Ziemi PAN. Przyciąga nie tylko osoby zainteresowane geologią, ale też wystrojem wnętrz, który w dużej mierze przetrwał wojnę w oryginalnym stanie, mimo zaciętych powstańczych walk toczących się w budynku. Biblioteka Pniewskiego z alabastrowymi półkami na książki i sufitem wyłożonym huculskimi misami wciąż uwodzi, podobnie jak efektowne schody łączące parter z pokojami na piętrze, stworzone ponoć przez architekta specjalnie dla żony Jadwigi, która mogła teatralnie nimi „spływać” i witać gości przybyłych do salonu. O inspiracjach ziemią, kamiennymi detalami willi, kunsztowną snycerką i metaloplastyką postanowili opowiedzieć również twórcy wystawy „From the same earth”, budującej pomost pomiędzy historycznym wnętrzem a sztuką współczesną. Cały tekst znajdziecie w najnowszym wydaniu magazynu „Vogue Polska Living”. Do kupienia w salonach prasowych ionline z wygodną dostawą do domu."
https://www.vogue.pl/a/inscenizowany-cykl-piesni-kaszubskich-wolo-bosko-opowiada-o-milosci,Cykl pieśni kaszubskich „Wòlô Bòskô” to opowieść o miłości pełna ducha i pasji,"Kompozytor Łukasz Godyla doskonale uchwycił emocje kaszubskiego folkloru, czasem mroczne, czasem wzruszające, nadając im nowoczesną, dramaturgiczną formę – mówi o inscenizowanym cyklu pieśni „Wòlô Bòskô” śpiewak Damian Wilma, który odpowiada za scenariusz spektaklu i gra rolę Jaśka. Utwór, który trafił na deski Teatru Wielkiego – Opery Narodowej, będzie interesujący dla melomanów zarówno ceniących tradycję, jak i poszukujących nowości. Język kaszubski rzadko gości w świecie muzyki poważnej. Teraz ma szansę się to zmienić, bo stał się on fundamentem wyjątkowego cyklu pieśni „Wòlô Bòskô” na baryton i fortepian autorstwa współczesnego kompozytora Łukasza Godyli. Utwór, bazujący na tradycyjnych pieśniach kaszubskich, jest efektem współpracy z Damianem Wilmą –pochodzącym z Kaszubśpiewakiem, który dokonał wyboru tekstów oraz melodii, inspirując kompozytora swoją fascynacją lokalną kulturą. –Od ponad dziesięciu lat pracuję jako śpiewak operowy, ale nigdy nie miałem okazji wykonywać utworów w moim rodzimym języku. Dlatego postanowiłem wziąć sprawy w swoje ręce i sześć lat temu zaproponowałem mojemu przyjacielowi, kompozytorowi Łukaszowi Godyli, stworzenie cyklu pieśni na baryton i fortepian. Wykorzystaliśmy teksty dawnych kaszubskich pieśni i opowiedzieliśmy historię nieszczęśliwej miłości Jaśka i Hanuszki. Łukasz doskonale uchwycił emocje kaszubskiego folkloru, czasem mroczne, czasem wzruszające, nadając im nowoczesną, dramaturgiczną formę. Tak powstała nasza opowieść, pełna ducha i pasji– wyjaśnia Damian Wilma. Sceniczną adaptację „Wòlô Bòskô” przygotował Jarosław Kilian, który podkreślił metafizyczny wymiar tej uniwersalnej historii.– Damian Wilma trzy lata temu dał mi do posłuchania cykl pieśni z jego ziemi. Sam je wybrał i zaśpiewał, a muzykę do nich skomponował Łukasz Godyla. Zachwyciłem się językiem tych pieśni, siłą, surowością i oryginalnością poetyckiej metafory i muzyką, w której słychać ludowe motywy przetworzone przez współczesną wrażliwość kompozytora. Postanowiliśmy wspólnie zrobić z tego mały spektakl operowy. Razem uzupełniliśmy scenariusz o kilka autentycznych tekstów zaczerpniętych z Oskara Kolberga, Grzegorza Pobłockiego, Aleksandra Hilferdinga, Aleksandra Majkowskiego, Alojzego Nôdżela. Zechciała do nas dołączyć Danuta Stenka, która też pochodzi z Kaszub i głôdkò gôda ò kaszebsku– wyjaśnia Jarosław Kilian. „Wòlô Bòskô” opowiada historię Hanuszki i Jaśka – nieszczęśliwych kochanków, których naznaczona tragizmem miłość wpisała się w malowniczą kaszubską scenerię. Śledzimy ich losy od pierwszego spotkania nad strumieniem przez złamane obietnice i dramatyczne decyzje, aż po tragiczną śmierć i metafizyczne splątanie losów. Za sprawą utworu wpadamy w świat przepełniony emocjami, mistyką i losem, którego nie sposób oszukać. Autor muzyki Łukasz Godyla opowiada, że Damian Wilma podczas pracy nad cyklem dotarł do tradycyjnych pieśni kaszubskich.– Większość z nich została odnaleziona w bibliotekach, a także dzięki konsultacjom z lokalnymi znawcami kultury kaszubskiej. Proces adaptacji tych pieśni na potrzeby spektaklu był wyzwaniem – wymagał jednoczesnego poszanowania ich autentyczności i dostosowania ich do narracji o Hanuszce i Jaśku –tłumaczy kompozytor.– Historie bohaterów powstały w wyniku analizy tematów obecnych w pieśniach, takich jak miłość, rozstania, konflikty i duchowe napięcia. Pieśni stały się zarówno emocjonalnym komentarzem do fabuły, jak i jej integralną częścią, nadającą spektaklowi unikatowy charakter i głębię– dodaje Łukasz Godyla. Obok Danuty Stenki wcielającej się w Białkę, która chce rozdzielić kochanków, w cyklu „Wòlô Bòskô” występują Damian Wilma jako Jaśko, a także tancerze: Jakub Piotrowicz, Sebastian Piotrowicz, Joanna Kozubal, Julia Witczak. Za scenografię i kostiumy odpowiada Izabela Chełkowska, a za choreografię Anna Hop.– Choreografia spektaklu bazuje na subtelnościach – na drobiazgach, napięciach, delikatności. To wiele warstw opowiedzianych bardzo różnymi środkami. Składają się na niego zarówno tekst, wspaniała muzyka, śpiew, taniec i ruch. Wszystkie te środki wyrazu dopełniają się niczym impresjonistyczny obraz– mówi Anna Hop. – Pieśni kaszubskie zostały wybrane jako centralny element, ponieważ niosą w sobie niezwykłą głębię emocji. Są to pieśni często związane z rytuałami, codziennym życiem i ludzkimi dramatami, co idealnie współgrało z tematem spektaklu, jakim jest „pusta noc” i napięcia w relacjach rodzinnych. Scenariusz autorstwa Jarosława Kiliana i Damiana Wilmy pozwolił uchwycić istotę tych tradycji i przełożyć je na uniwersalną opowieść o miłości, rozstaniach i duchowych napięciach. Do tej pory niewiele inicjatyw artystycznych w Polsce sięgało po ten repertuar w sposób tak holistyczny, co niewątpliwie wpływa na wyjątkowość spektaklu– przekonuje Łukasz Godyla. Damian Wilma podkreśla, żekultura kaszubska dotąd nie doczekała się w polskim świecie kultury wystarczającej reprezentacji. Źródeł jej marginalizacji jest wiele: od historycznych, takich jak germanizacja czy powojenna niechęć do postrzeganych jako „obcych” Kaszubów, po fakt, że język kaszubski był przez wiele lat w szkołach czy instytucjach po prostu zakazany.– Myślę, że równie ważnym czynnikiem jest to, że większość Kaszubów stanowi ludność wiejska, często marginalizowana. Wielu ludzi wstydzi się swojego pochodzenia, które w większości jest właśnie chłopskie. Efektem jest utrata jedności i osłabione poczucie tożsamości kulturowej. Dziś sytuacja wygląda lepiej – kultura kaszubska przeżywa swój renesans. Wraz z upadkiem komunizmu zaczęło pojawiać się coraz więcej publikacji, projektów i działań promujących naszą historię i tradycję– mówi Damian Wilma i opowiada:– Sam długo nie czułem dumy z tego, że jestem Kaszubem. W dzieciństwie kojarzyło się to z czymś wstydliwym i przyznanie się do tego raczej nie pomagało w budowaniu relacji koleżeńskich w mieście. Dopiero jako dorosły człowiek zrozumiałem, jak ważne są moje korzenie. Teraz jestem dumny ze swojego pochodzenia. Chciałbym, by spektakl „Wòlô bòskô” przypomniał ludziom, ile nasza kultura ma do zaoferowania Polsce i światu."
https://www.vogue.pl/a/wernisaz-lucasa-lucaprio-osobliwe-w-warszawie,Wystawa „Osobliwe” Lucasa Lucaprio opowiada o ulotności życia,"W grudniu 2024 roku warszawska przestrzeń Selective Management wypełniła się sztuką i obecnością gwiazd. Wszystko za sprawą wyjątkowego wernisażu prac „Osobliwe” autorstwa Lucasa Lucaprio, jednego z najbardziej obiecujących współczesnych artystów polskiej sceny malarskiej. Wśród gości znaleźli się przedstawiciele świata kultury, mediów i mody. Lucas Lucaprio znany jest z eksperymentowania z akrylem, który łączy ze złotem i srebrem, nadając swoim obrazom wyjątkowego blasku i symboliki. Na wernisażu zaprezentował najnowsze prace, których motywem przewodnim są kwiaty i zwierzęta. Te obrazy to coś więcej niż tylko wyraz estetyki – to opowieść o ulotności życia. Artysta podkreśla, że dzieła są jego osobistą podróżą przez różnorodne emocje. –Każdy obraz to nie tylko barwy i formy, ale również opowieść o tym, co nieuchwytne. Pragnąłem, aby odbiorcy odnaleźli w tych pracach coś więcej niż estetykę – by dokonali refleksji nad pięknem, ale i kruchością otaczającego nas świata– powiedział Lucas Lucaprio. Atmosfera wernisażu sprzyjała inspirującym rozmowom i twórczemu dialogowi. W eleganckich wnętrzach Selective Management każdy miał szansę zanurzyć się w świecie wyjątkowej sztuki szczecińskiego malarza. Lucaprio, który zyskał uznanie zarówno krytyków, jak i publiczności, po raz kolejny udowodnił, że jego prace są głosem nowoczesnej i pełnej emocji estetyki. Wystawa „Osobliwe” to nie tylko uczta dla oka, ale także zaproszenie do zastanowienia się nad pięknem ukrytym w codzienności. Jak podkreślają goście wydarzenia, Lucas Lucaprio to artysta, który w swojej twórczości przeplata wrażliwość, głębię i techniczną perfekcję, stając się jedną z najciekawszych postaci współczesnej sztuki w Polsce."
https://www.vogue.pl/a/digitalsyndication-co-stanie-sie-gdy-przez-tydzien-bede-pic-bulion-kolagenowy-czyli-wywar-z-kosci,Właściwości bulionu kolagenowego i efekty tygodniowej kuracji,"Ma działać przeciwzapalnie, wspierać układ odpornościowy i młody wygląd skóry. Redaktorka „Vogue’a” sprawdza, czy bulion kolagenowy, którego picie poleca sama Salma Hayek, naprawdę działa. Ze wszystkichtrendów w wellnessieten jest jednym z najdziwniejszych. Mowa o bulionie, ale gotowanym na kościach. Choć brzmi dziwnie, ma podobno wiele właściwości prozdrowotnych.Niektóre badania wykazały, żedziała przeciwzapalnie, co może być rozwiązaniem wszelkich problemów, od zmęczenia po obniżony nastrój. Zawiera aminokwasy, takie jak glicyna i glutamina, które mogą wspomagać regulację pracy układu odpornościowego i zdrowie jelit. Słynie też z tego, że zawiera mnóstwo kolagenu, o którym mówi się, że poprawia stan skóry i stawów. Może wcale nie jest taki odrzucający? Salma Hayek, która ma 58 lat, ale wygląda, jakby spożyła filmową „substancję”, powiedziała kiedyś, że wypija filiżankę dziennie. Stwierdziła też w przeszłości, że to dlatego udało jej się uchronić przed botoksem.– Zawiera mnóstwo żelatyny i tłuszczu, a także szpiku kostnego, i myślę, że to bardzo dobry sposób, by zachować młodość– powiedziała w rozmowie z magazynem „People” w 2015 roku (jak zwykle wyprzedzając trendy).– Wspomaga on odbudowę tkanek w skórze, włosach oraz paznokciach.Jest doskonałym źródłem kolagenu. Skoro jest wystarczająco dobry dlaSalmy Hayek, musi być też dobry dla mnie – myślę, choć picie filiżanki rosołu na kościach codziennie brzmi jak coś nie do zrobienia. Całe to gotowanie, mieszanie i ponowne gotowanie. Czy nie będę miała tego dość? A może okaże się, że już nigdy nie będę miała niczego dość, ponieważ cały wypity bulion sprawi, że poczuję się jak nowo narodzona? Istniał tylko jeden sposób, by się przekonać. I tak piłam filiżankę bulionu kolagenowego codziennie przez tydzień. Oto co się wydarzyło. Pierwszych kilka dni było łatwych. By przygotować rosół na kościach, upiekłam kurczaka, obrałam go z mięsa, a następnie gotowałam szkielet przez kilka dobrych godzin na małym ogniu. Wspaniałe w rosole na kościach jest to, że w przeciwieństwie do suplementów z kolagenem pozwalają nawykorzystanie resztek jedzeniai można tanio przygotować go w domu. Mimo to picie samego rosołu może stanowić pewne wyzwanie, nawet dla takiej miłośniczki zdrowego stylu życia, jak ja. W związku z tym dodałam do niego odrobinę soku z cytryny i szczyptę pieprzu cayenne, by stał się smaczniejszy. Jednak jeśli czujesz się na siłach, oczywiście wypij go na czysto. To wtedy zaczęły się schody. Tak jak się spodziewałam, miałam już dość całego tego gotowania i mieszania. Po jakimś czasie zaczęłam czuć się jak jakaś bajkowa postać, bezustannie pochylona nad kociołkiem z gotującymi się kośćmi. Poza tym wszystko przesiąknęło ich zapachem – moje włosy, ubrania, pokoje w moim domu. W końcu poddałam się więc i kupiłam kilka saszetek z gotowym bulionem. Brytyjska firma Borough Broth sprzedaje organiczny rosół drobiowy i wołowy, choć istnieje wiele różnych marek, spośród których można wybierać, a wiele z nich sprzedawanych jest w lokalnych supermarketach. Zaprzyjaźniłam się więc z mikrofalówką. To również mniej więcej wtedy zaczęłam zauważać kilka pozytywnych zmian. Choć od skończenia 13 lat pozostaję wierna swojej pielęgnacji skóry, regularnie zdarzają mi się ataki trądziku – taka moja uroda. Jednak po kilku dniach picia bulionu kostnego na mojej skórze nie pojawiały się żadne nowe wypryski. Oczywiście może to być zwykły zbieg okoliczności, zwłaszcza że kilka dni to niewiele czasu, jeśli chodzi o skórę. Gdy tylko zdałam sobie z tego sprawę, rosół zaczął naprawdę mi smakować. Jednego wieczoru poszłam na całość i wypiłam dwie filiżanki. Piątego czy szóstego dnia picie bulionu kolagenowego stało się moim naturalnym nawykiem. Filiżanka rosołku w towarzystwie chleba z masłem na śniadanie, ryż skropiony odrobiną wywaru, bulion z kury z odrobiną kurkumy i pieprzu. I choć być może to działanie psychosomatyczne, mam absolutną pewność, że w czasie trwania eksperymentu moja skóra zyskała nowy, zdrowy blask. Jestem po trzydziestce, ale kiedy patrzę w lustro, mam wrażenie, że z powodzeniem mogłabym podawać się za 26-latkę. Niestety nikt nie mógł podziwiać mojej pełnej blasku skóry, ponieważ piątego dnia zaraziłam się koronawirusem (to chyba tyle, jeżeli chodzi o rzekomy korzystny wpływ na działanie układu odpornościowego), co oznaczało, że musiałam trzymać moją młodzieńczą twarz za zamkniętymi drzwiami. A jednak doszłam do siebie szybciej niż poprzednio, co znowu można by przypisać działaniu bulionu, choć ponownie – nie da się tego potwierdzić na 100 proc. Tak czy inaczej, nigdy wcześniej nie wyglądałam tak promiennie, czując się jednocześnie tak źle. Co chyba nie jest bez znaczenia? Czas na werdykt. Czy w przyszłości nadal będę codziennie piła bulion kostny? Może nie z taką częstotliwością, ale zdecydowanie zwiększę jego spożycie. Po jakimś czasie zaczął mi smakować, a jest to coś, co łatwo włączyć do diety (nie trzeba pić go jak herbaty, można wykorzystać go jako bazę dla zupy, albo dodać do niego inne składniki. Pomimo tego ósmego dnia nawet ja musiałam zrobić sobie przerwę. Picie bulionu kostnego co drugi dzień jest zdecydowanie lepszym patentem. Artykuł ukazał się oryginalnie na Vogue.co.uk."
https://www.vogue.pl/a/podcast-moja-droga-s-5-odc-3-justyna-przygonska-o-marce-the-odder-side-ktora-podbija-swiat,"Podcast „Moja droga”, s. 5, odc. 3: Justyna Przygońska o marce The Odder Side, która podbija świat","Rozmawiamy zJustyną Przygońską, która razem ze swoją przyjaciółką Brygidą Handzelewicz-Wacławek założyła znaną i cenioną także za granicą markę modową The Odder Side. To historia tego, jak chwilowo bezrobotna historyczka sztuki, która miała za sobą m.in. pracę w promocji instytucji sztuki i marki mody męskiej, podejmuje ryzyko i skacze na główkę w biznesie (wspólnie z partnerką). Dziśod tego momentu mija 10 lat, a dziewczyny zatrudniają kilkadziesiąt osób i mają butiki nie tylko w Polsce, ale również w Amsterdamie iParyżu, pop-store w Los Angeles, a także 200 tys. obserwujących ich konto na Instagramie. Rozmawiamy o odważnych początkach, podziale pracy ze wspólniczką, rozwoju firmy i pomocy coacha w budowaniu jej komunikacji wewnętrznej. Także o radzeniu sobie z odpowiedzialnością i stresem m.in. dzięki uprawianiu sportu i uziemiającej roli rodziny. Oraz o pomysłach na udanekampanie promocyjnei o radości z własnego biznesu, bo, jak mówi rozmówczyni, w końcu to jest najważniejsze.  Partnerem piątego sezonu podcastu „Moja Droga” jest markaRange Rover. Podcastu „Moja droga”możesz posłuchać na platformachSpotify,Apple Podcastsoraz  oglądać naYouTube. Zobacz także:"
https://www.vogue.pl/a/digitalsyndication-buty-ugg-damskie-na-koturnie-to-modne-obuwie-na-zime-2025-roku-oto-ich-nowe-kolory,Buty Ugg na platformie ogrzeją nas w największe mrozy. Oto 3 modne modele,"Damskie buty Ugg sprawdzą się w najmroźniejsze dni zimy.W tym sezonie wybieramy zwłaszcza śniegowce damskie Ugg na platformie.Inwestujemy także w nowe kolory botków Ugg. Oto najmodniejsze z nich. Na fali powrotu mody z lat 2000.do oferty marki Ugg powróciły także buty na platformie.Najnowsze zimowe stylizacje modelek i influencerek pokazują, że trend indie sleaze odgrywa tu istotną rolę.Pomiędzyparą podartych jeansów z niskim stanema koszulką z wizerunkiem znanych zespołów rockowych jest miejsce także na owczą skórę. Było więc tylko kwestią czasu, kiedy śniegowce Ugg ponownie staną się kultowym dodatkiem. To nie przypadek, że dziś z zainteresowaniem przyglądamy się wizerunkowiKate MossiSienny Millerz 2003 roku. Nostalgia ogarnia współczesny świat mody. Śniegowce Ugg zyskały platformę. Ewolucję widać także w ubraniach. Jeśli w latach 2000. modnym zestawieniem były buty Ugg iwsunięte w nie skinny jeanslub inne wąskie spodnie, zimą 2024-2025 zmieniły się zasady.Obecnie nosimy jeansy z dużo szerszymi nogawkami, które zakrywają część butów, podkreślając podeszwę na platformie (tj. trzykrotnie większą niż standardowa). Dotyczy to także dzwonów oraz szerokich spodni dresowych, których nogawka opiera się o buty (i nie trzeba jej skracać). Wraz z nadejściem sezonu zimowego 2024-2025 buty Ugg na platformie jawią się jako wygodne rozwiązanie. Na Instagramie można znaleźć mnóstwo streetwearowych stylizacji, które udowadniają, że te buty dobrze wyglądają na nogach nie tylko w najzimniejsze dni. Wiele osób unika potrójnej podeszwy, bo jest niestabilna. Konstrukcja butów Ugg jednak temu przeczy: buty te są wygodniejsze niż klasyczne modele. To wersja bezpoślizgowa, która również lepiej izoluje stopę od zimnego podłoża. Najpopularniejszy odcień butów Ugg to oczywiściekarmelowy brąz, ale w tym sezonie do wyboru mamy cały szereg neutralnych odcieni. Pastelowe oraz fluorescencyjne odcienie zostawiamy z boku i zastępujemy je klasykami sezonu zimowego 2024-2025, takimi jak czekoladowy brąz, szary orazczarny. Oczywiście nie jest to jedyna możliwość – w końcu buty Ugg na platformie są dostępne w wielu modelach, dostosowanych do konkretnych potrzeb. Model Mini cieszy się dużą popularnością. Oto nowość sezonu – model Dipper w wersji mini. Neoprenowa góra kontrastuje z miękką zamszową cholewką, nadając całości sportowy charakter. Ten model butów Ugg idealnie pasuje do jeansów z szeroką nogawką. Cholewka została skrócona, co zwiększa stabilność, a przy tym pozwala uniknąć nieestetycznych zagnieceń. Można je nosić zarówno na zewnątrz, jak i w domu. Podeszwa jest tutaj kluczowa: jest tak gruba, że stanowi dobrą izolację dla stopy. Polecamy zestawiać je ze skarpetami z wełny lub kaszmiru w kolorowych lub przytulnych odcieniach, aby stworzyć naprawdę modny look. Artykuł ukazał się oryginalnie na Vogue.it."
https://www.vogue.pl/a/innowacyjne-kosmetyki-z-linii-lancaster-golden-lift-odwracaja-proces-fotostarzenia,Innowacyjne kosmetyki z linii Lancaster Golden Lift odwracają proces fotostarzenia,"Jednym z filarów pielęgnacji skóry na co dzień, niezależnie od pory roku, jest ochrona przed promieniowaniem słonecznym i walka z jego negatywnymi skutkami. MarkaLancasterto ekspert w tej dziedzinie – opiera się na wieloletnim doświadczeniu i innowacyjnej technologii. Luksusowe kosmetyki z doskonałej linii Lancaster Golden Lift odwracają proces fotostarzenia – redukują przebarwienia i ujędrniają skórę. Dostępne są na Notino.pl, gdzie znajdziemy narzędzia pomagające, jak najlepiej dobrać produkty pielęgnacyjne do potrzeb naszej skóry. Ochrona przeciwsłoneczna to coś, co powinno być obowiązkowym punktem w naszej codziennej pielęgnacji, niezależnie od pory roku, pogody i typu skóry. Stosowanie kremu z filtrem SPF jest kluczem do zdrowej skóry. Blokuje bowiem szkodliwe efekty promieni UVA i UVB, które prowadzą do utraty kolagenu i elastyczności oraz powodują powstawanie zmarszczek, przesuszenia, zmiany pigmentacyjne, a także zwiększają ryzyko powstawania nowotworów skóry. Ekspertem w dziedzinie ochrony skóry przed promieniowaniem słonecznym i odwracania procesów fotostarzenia jest firma Lancaster, założona w Monako 78 lat temu. Traktuje ona słońce jako źródło życia, esencję energii i symbol piękna, dlatego tworzy produkty, dzięki którym możemy czuć się bezpiecznie na słońcu i maksymalnie z niego skorzystać. Kosmetyki Lancaster szybko zyskiwały sławę dzięki temu, że zarówno świetnie odżywiały i nawilżały skórę, jak i zapewniały jej skuteczną ochronę przed promieniami UV. Dziś kremy do opalania Lancaster, kremy po opalaniu i preparaty samoopalające uchodzą za kultowe. Cała ta wspaniała historia zaczęła się w 1946 roku, kiedy założyciel marki, doktor Eugène Frezzati, dokonał w laboratoriach Lancaster przełomowego odkrycia: że odpowiednio stymulowana skóra ma zdolność do samoregeneracji. Tutaj właśnie z pomocą przychodzą nam kosmetyki. Za skutecznością i bezpieczeństwem stosowania tych z laboratorium Lancaster stoją lata badań medycznych. Zresztą odkrycie doktora Frezzatiego stało się siłą napędową wielu innych przełomowych odkryć, które następnie zaowocowały opatentowaniem technologii, takich jak enkapsulacja składników aktywnych w liposomach czy zastosowanie enzymów do stymulacji naprawy skóry. Lancaster jest więc nie tylko pionierem w ochronie przeciwsłonecznej, lecz także w dziedzinie nauki o regeneracji skóry. Najnowsza luksusowa i innowacyjna linia kosmetyków Lancaster Golden Lift została opracowana z myślą o odwracaniu skutków fotostarzenia skóry, jak i chronienia jej przed wpływem promieni słonecznych. Oferuje ona skuteczne ujędrnianie od wewnątrz. Znajdziemy w niej nowatorski Lancaster Golden Lift Sculpting Day Cream SPF15 – idealny zwłaszcza dla wrażliwej skóry. Dzięki regularnemu stosowaniu tego kremu na dzień możemy odwrócić trzy oznaki fotostarzenia: podnieść kontury twarzy oraz zredukować przebarwienia i zmarszczki. Kosmetyk bazuje na przełomowej technologii Lancaster, łącząc wysokiej wydajności mieszankę kapsułkowanego retinolu i retinalu oraz modelującego kompleksu dwupeptydowego. Ta unikalna kombinacja nie tylko zapewnia regenerację kolagenu, lecz także przywraca funkcję włókien elastycznych. Generalnie – poprawia mechanizmy naprawcze skóry. Krem oferuje również ochronę przeciwsłoneczną SPF15. Efekt? Jędrna i pełna witalności cera. W linii liftingującej nie mogło zabraknąć kremu pod oczy. Pionierski Lancaster Golden Eye-Lifting Cream wyraźnie unosi i napina cały obszar konturu oka (łącznie z brwiami), aby zredukować opadające powieki i „otworzyć” spojrzenie, błyskawicznie dodając mu blasku. Także i jego formuła to połączenie wyjątkowej mieszanki retinolu, retinalu i peptydów. Kolejny must-have stanowi niezwykle bogate Lancaster Golden Lift Tightening Serum, które również ma za zadanie odwracać proces fotostarzenia. Jedwabisty kosmetyk niemal natychmiast ujędrnia i daje uczucie napięcia skóry, zwiększenia jej gęstości, widocznie redukując przebarwienia i zmarszczki. Dzięki temu skóra przez cały dzień wygląda świetnie i jest stonowana. Serum Lancaster Golden Lift rzeźbi kontury i rysy twarzy, ma cudowną konsystencję, a w dodatku pachnie cytrusami, różą i neroli. Kosmetyki Lancaster znajdziemy na notino.pl. Bogata oferta istniejącej od 20 lat perfumerii – ponad 100 tys. produktów od blisko 2700 producentów – pozwala znaleźć dokładnie to, czego potrzebujemy. Na szczęście łatwo odnajdziemy się w tym największym sklepie internetowym z perfumami i kosmetykami w Europie. Notino oferuje bowiem innowacyjne narzędzia i dodatki, dzięki którym dobierzemy perfekcyjne kosmetyki do pielęgnacji i makijażu oraz perfumy. Możemy skorzystać z wirtualnego lustra, wirtualnej diagnostyki skóry czy asystenta w wyborze perfum. Notino to także masa inspiracji, które zapewniają zarówno blog marki, wieczornelive’yz tipami, jak dbać o skórę czy włosy, jak i tutoriale odmake-up artistspomagające wyczarować zachwycający makijaż."
https://www.vogue.pl/a/audi-partnerem-strategicznym-muzeum-sztuki-nowoczesnej-w-warszawie,Audi partnerem strategicznym Muzeum Sztuki Nowoczesnej w Warszawie,"Marka Audi, znana z innowacyjności i zaawansowanych technologii, ogłosiła wieloletnią współpracę z Muzeum Sztuki Nowoczesnej w Warszawie (MSN). Ten przełomowy projekt ma na celu wsparcie instytucji i realizację idei „Muzeum Otwartego"". Partnerstwo zainaugurowane zostało wraz z otwarciem nowej siedziby MSN będącym jednym z najważniejszych tegorocznych wydarzeń kulturalnych w Polsce. Otwarcie nowej siedziby Muzeum Sztuki Nowoczesnej w Warszawie było jednym z najważniejszych wydarzeń kulturalnych ostatnich lat. Nowoczesny budynek zaprojektowany przez pracownię Thomasa Phifera nie będzie jednak pełnić wyłącznie roli przestrzeni wystawienniczej. Dzięki partnerstwu z marką Audi muzeum zyskało dodatkowe możliwości rozwijania swojej działalności i idei dostępności dla szerokiej publiczności. Trzyletnia współpraca Audi z Muzeum Sztuki Nowoczesnej w Warszawie ma bazować na zaangażowaniu we wsparcie działalności programowej Muzeum. Nowa siedziba MSN, usytuowana na placu Defilad w sercu Warszawy, ma być przestrzenią otwartą i dostępną dla szerokiej publiczności. To dzięki marce Audi wstęp do Muzeum na wydarzenia otwarcia był darmowy, a teraz będzie nieodpłatny na prawie wszystkie wydarzenia dziejące się na parterze budynku. Audi wspiera program publiczny Muzeum, którego esencją są spotkania, warsztaty, dyskusje, prezentacje, rozmowy i wystawy. Obie ze stron współpracy mają nadzieję, że w przyszłości zrealizują też projekty, w których sztuka i technologia będą mogły współistnieć i wzajemnie się inspirować. –Pasja do tworzenia innowacji, poszukiwania nowatorskich rozwiązań oraz ponadczasowego dizajnu to wartości, które od wielu lat są fundamentem naszej działalności i doskonale wpisują się w partnerstwo z Muzeum Sztuki Nowoczesnej w Warszawie. MSN to jedna z najważniejszych instytucji na mapie kulturalnej – nie tylko stolicy, ale również całego kraju – która podejmuje dialog na temat najbardziej aktualnych idei społecznych. Zaangażowanie marki Audi w troskę o zrównoważony rozwój wpisuje się w idee przyświecające działalności muzeum, czego dowodem będą planowane przez nas wspólne działania –mówi Łukasz Zadworny, dyrektor marki Audi w Polsce. Od 25 października do 10 listopada 2024 roku odbyło się ponad 100 darmowych różnorodnych wydarzeń, w tym warsztatów, spotkań z artystami, pokazów filmowych, debat i koncertów. Współpraca Audi i MSN ma być również sposobem na inicjowanie rozmów wokół dizajnu, projektowania, włączania nowych technologii w sztukę. Dizajn odgrywa ważną rolę zarówno w motoryzacji, jak i w sztuce współczesnej. Audi od lat stawia na minimalizm i funkcjonalność swoich samochodów, łącząc je z zaawansowaną technologią. Podobnie MSN w swoich zbiorach posiada dzieła, które eksperymentują z formą i poszukują nowych sposobów wyrazu. Projekty realizowane w przyszłości w ramach programu MSN, wspierane przez markę Audi, będą miały na celu m.in. łączenie i inspirowanie artystów, jak i przedstawicieli innych dziedzin do tworzenia nowych rozwiązań, a tym samym budowania nowych doświadczeń dla publiczności. "
https://www.vogue.pl/a/za-kulisami-sesji-okladkowej-z-listopadowego-numeru-vogue-polska-zatytulowanej-wielkie-produkcje,Za kulisami sesji okładkowej „Wielkie produkcje” z listopadowego numeru „Vogue Polska”,"Moda nas czaruje. Niewiele ma to wspólnego z projektami płaszczy, toreb czy sukienek. Żebyśmy weszli w świat marki i zapragnęli jej produktów, potrzebna jest praca wielu rąk i głów – precyzyjna reżyseria, scenariusz, scenografia, charakteryzacja, oświetlenie. Magia mody, która na wybiegu trwa kilkanaście minut, rodzi się jak film – długo i wielkim kolektywnym wysiłkiem. Zobaczcie, jak powstawała okładkowa sesja „Wielkie produkcje” z listopadowego numeru „Vogue Polska”. Wideo: Karolina PukowiecStylizacja: Marta ZaczyńskaAsystent fotografki: Jacky VarletAsystentki stylistki: Amelie Richart, Claudia Chmielowiec, Hanna RędziaMakijaż: William Bartel / ArtlistWłosy: Bastien Zorzetto / Walter Schupfer ManagementAsystentka makijażysty: Agnes ObisScenografia: Pauline Furman / 2001.ArtAsystentka scenografki: Carla BrenonModelki i modele: Nyaueth Riam / Metropolitan Models, Athiec Geng / Select Paris, Chol Mabior, Tass Sarr, Faaby / PremiumCasting: Ania JóźwiakLokacja: Karolina Pukowiec, Chiara JanczarekProducent: Mateusz BzówkaRetusz: Paul Drozdowski"
https://www.vogue.pl/a/podcast-inna-strona-swiata-s-4-odc-6-alina-wawrzeniuk-o-bialorusinach,"Podcast „Inna strona świata”, s. 4, odc. 6: Alina Wawrzeniuk o Białorusinach","„Inna strona świata”to podcast poświęcony osobom wyróżniającym się aktywnością zawodową, reprezentującym złożoną genealogię, nietypową tożsamość narodową i płciową.O zmiennych losach Białorusinówna ich ojczystej ziemi, ich języku, kulturze i odrębności opowiada autorka podręczników do nauki języka białoruskiego i działaczka społeczna Alina Wawrzeniuk.  Podcastu „Inna strona świata”możesz posłuchać na platformachSpotify,Apple PodcastsorazYouTube. Zobacz także:"
https://www.vogue.pl/a/justyna-kopinska-o-rozmowie-z-psycholozka-igi-swiatek-daria-abramowicz-o-celebrowaniu-osiagniec,Justyna Kopińska: Celebrujmy swoje osiągnięcia. To sposób na osiągnięcie równowagi,"Justyna Kopińska w cotygodniowym felietonie przywołuje rozmowę z psycholożką Igi Świątek, Darią Abramowicz, która radzi, by nie pielęgnować w sobie perfekcjonizmu, cieszyć się z sukcesów, pielęgnować optymizm. –Zróbmy miejsce na pozytywne emocje, na poczucie dumy, na satysfakcję. Róbmy w życiu miejsce na celebrację– mówi mi psycholożka sportowa, członkini zespołuIgi Światek, Daria Abramowicz. Jedna z najsłynniejszych tenisistek naszych czasów powiedziała, że choć przeszła ostatnio trudny okres, nie przestała odczuwać radości z czasu na korcie.Psycholożka Daria Abramowicz wie, jak przejść przez mroczny czas z jasnym umysłem. W podcaście „O milimetr do przodu” radzi, by celebrować osiągnięcia. –Zbyt często, gdy kupimy mieszkanie lub awansujemy, skupiamy się na trudach nowego zadania. Zatrzymajmy się i pomyślmy, ile wysiłku włożyliśmy, by znaleźć się w sytuacji wyzwania. Poczujmy dumę– mówi Abramowicz. Namawia także do tego, by nie karmić perfekcjonizmu. –To robi nam krzywdę na wszystkie możliwe sposoby – wywołuje silny lęk, prokrastynację, wycofanie, wstyd– dodaje psycholożka. Pokazuje także, że dobrze unikać porównywania się do innych i pielęgnować nadzieję i optymizm. Anna Lembke mówiła mi, że każdy z nas ma w mózgu wagę systemu dopaminowego. Na jednym jej krańcu jest „przyjemność”, na drugim „ból”. W rozmowie z dr. hab. neurobiologii, Markiem Wypychem, tłumaczyliśmy, co się dzieje z naszym mózgiem, gdy przed przygotowaniem kluczowego raportu w pracy obsesyjnie naciskamy wagę przyjemności. Rano czujemy wstyd, poczucie winy. Towarzyszą nam nieuświadomiony lęk i wewnętrzne cierpienie. Teorię tę rozwijam z seksuologiem Andrzejem Gryżewskim, który mówi o zwiększającej się liczbie ludzi regulujących emocje przez seks z wieloma partnerami. Seksuolog mówi o osobach masturbujących się w korporacjach w czasie pracy i korzystających z aplikacji randkowych, by umawiać się na seks każdego wieczoru. Gryżewski podkreśla, że pacjenci trafiają do niego w stanie chronicznego bólu, spowodowanego „nadmiernym naciskiem na przyjemność”. Abramowicz zauważa, że wielu z nas przechodzi na drugą stronę wagi. Bojąc się przyjemności, zatracamy się w perfekcjonizmie. Wówczas nie potrafimy cieszyć się osiągnięciami, a skupiamy na kolejnych stresujących sytuacjach. Zachowujmy równowagę między presją sukcesu a przyjemnością z jego osiągnięcia. Nasza wewnętrzna waga wymaga tylko jednego – balansu. Rozmowy o dobrostanie w erze obfitości w podcaście „O milimetr do przodu”: https://open.spotify.com/episode/1YAYDr662o92X233HdoLd2 * Justyna Kopińska to nagradzana dziennikarka i reporterka. Ukończyła socjologię na Uniwersytecie Jagiellońskim w Krakowie. Doświadczenie zawodowe zdobywała w Stanach Zjednoczonych i Afryce Wschodniej. Autorka sześciu książek, m.in. „Czy Bóg wybaczy siostrze Bernadetcie”, „Polska odwraca oczy”, „Lekarstwo dla duszy”. Twórczość przyniosła jej wiele nagród – jako pierwsza Polka została uhonorowana europejską nagrodą European Press Prize w kategorii Distinguished Writing Award. Zdobyła m.in. Nagrodę PAP im. Ryszarda Kapuścińskiego, Grand Press, Nagrodę „Newsweeka” im. Teresy Torańskiej i Wyróżnienie Radia ZET im. Andrzeja Woyciechowskiego. Dwukrotna laureatka Mediatorów w kategorii reformator. Otrzymała ustanowione przez prezydenta odznaczenie Infantis Dignitatis Defensori za zasługi dla ochrony dzieci w instytucjach zamkniętych. Prowadzi podcast „O milimetr do przodu” o drogach do holistycznej poprawy życia. Od 2023 roku jest członkinią jury Nagrody „Newsweeka” im. Teresy Torańskiej."
https://www.vogue.pl/a/digitalsyndication-kate-winslet-i-leonardo-dicaprio-przyjaznia-sie-od-30-lat-oto-ich-najpiekniejsze-wspolne-momenty,"Najpiękniejsze wspólne momenty pary przyjaciół, Kate Winslet i Leonardo DiCaprio","Kate Winslet i Leonardo DiCaprio przyjaźnią się od niemal 30 lat. W 1996 roku poznali się na planie filmu „Titanic”. Od tej pory kibicują sobie, wspierają się i zapewniają o łączącej ich więzi. Oto 10 najpiękniejszych wspólnych momentów gwiazdorskiej pary. NazwiskoLeonardo DiCapriowywodzi się od dalekich krewnych ojca Leonardo, George’a, pochodzących z Neapolu. Imię „Leonardo” matka postanowiła nadać synowi jeszcze w ciąży, kiedy mały kopnął ją, gdy oglądała obraz pędzla da Vinci w muzeum we Włoszech. Spoglądając wstecz na życie Leonardo DiCaprio, nie można też nie wspomnieć o historii niezwykłej przyjaźni. Jego relacja z Kate Winslet potwierdza nie tylko to, że przyjaźń kobiety z mężczyzną jest możliwa, lecz także to, że więź może przetrwać dekady. Mowa oczywiście o znajomości zKate Winslet, odtwórczynią roli Rose w kultowym„Titanicu”(1997). Aby uczcić ten wyjątkowy związek, przypominamy najważniejsze wspólne momenty z życia Leonardo DiCaprio i Kate Winslet. Leonardo DiCaprio i Kate Winslet poznali się w 1996 r. podczas zdjęć do kultowego dziś filmu „Titanic”. Zagrali wówczas jedną z najsłynniejszych par w historii kina: Jacka Dawsona i Rose Dewitt Bukater, nieszczęśliwych kochanków z transatlantyku, który zatonął w lodowatych wodach Oceanu Atlantyckiego w 1912 roku. Przed rozpoczęciem zdjęć aktorzy znali się na tyle, że Kate od razu zwróciła uwagę na Leo. W wywiadzie udzielonym w 1998 r. aktorka przyznała: –Mój Boże, bardzo chciałam, żeby Leo wcielił się w tę rolę. Myślałam, że będzie mi trudno się skoncentrować, bo jest absolutnie wspaniały i zastanawiałam się, czy naprawdę mogłabym go polubić. W 2023 roku przy okazji remasteringu filmu w 4K aktorka jeszcze raz to potwierdziła: –Gdy tylko zaczęłam pracować z Leo, od razu udało nam się znaleźć wspólny rytm i harmonię. Natychmiast znaleźliśmy wspólny język. Na planie „Titanica” coś między nami zaiskrzyło. Był chudym, nieporadnym chłopakiem, ale był całkowicie wolny i emanował energią, która była naprawdę magnetyczna. Pamiętam, jak pomyślałam sobie: „będziemy się dobrze bawić, bez dwóch zdań się dogadamy”. I rzeczywiście tak było. W czerwcu 2024 roku Kate Winslet w wywiadzie dla „Vanity Fair” przypomniała również zabawną anegdotę związaną ze scenami, w których ona i DiCaprio musieli się całować. Opisała kręcenie filmu jako „koszmar”, bo Di Caprio „nie przestawał się śmiać” i „nie mógł oddychać w tym cholernym gorsecie”, który musiał nosić na planie. Po kinowym sukcesie „Titanica” Winslet i DiCaprio stanęli razem na czerwonym dywanie podczas rozdania Złotych Globów w 1998 roku, walcząc o nagrody w kategoriach najlepszy aktor i najlepsza aktorka. Na pytania dziennikarzy o domniemany związek obie gwiazdy podkreślały, że są „po prostu dobrymi przyjaciółmi”. Dziesięć lat po premierze „Titanica” Kate Winslet i Leonardo DiCaprio byli sobie bliżsi niż kiedykolwiek. Było to świetnie widać podczas ceremonii rozdania Oscarów w 2007 roku, gdzie oboje otrzymali nominacje (on za „Infiltrację” Martina Scorsese, ona za „Małe dzieci” Todda Fielda). Kamera uchwyciła Leo mrugającego do Kate. Obaj zostali następnie sfotografowani razem na imprezie „Vanity Fair”. Zdjęcia, które pojawiły się nieco ponad miesiąc później, pochodzą z innej imprezy, zorganizowanej z okazji gali rozdania Złotych Globów 2007, w której DiCaprio i Winslet uczestniczyli jako nominowani do nagród. Również wtedy Leo i Kate cieszyli się, że zostali sfotografowani razem. Dwa lata później Leo i Kate ponownie spotkali się na planie filmu. Tym razem była to „Droga do szczęścia”, czyli zdecydowanie mniej romantyczna opowieść o parze przechodzącej kryzys związku w latach 50. ubiegłego wieku. Prace nad filmem w reżyserii Sama Mendesa, ówczesnego męża Winslet, trwały kilka lat. –Poszukiwaliśmy projektu, w który moglibyśmy się wspólnie zaangażować –zdradził DiCaprio. –Wydawało się to nam bardzo naturalne. Kate to moja przyjaciółka. Podczas trasy promocyjnej filmu oboje nie mogli się siebie nachwalić. –Jest profesjonalistką w każdym calu– powiedział DiCaprio w programie „Today Show” o Kate: –Jest po prostu najlepsza.Aktorka odpowiedziała na to: –On też jest najlepszy!Szczególnie ekscytująca dla wszystkich fanów „Titanica” była premiera filmu, podczas której aktorzy jak zwykle byli bardzo blisko. DiCaprio i Winslet nie mogło zabraknąć na czerwonym dywanie na gali Złotych Globów 2009. Aktorzy po raz kolejny opowiadali o łączącej ich przyjaźni: –Wspaniale jest móc pracować z jedną z najlepszych przyjaciółek– powiedział DiCaprio. Kate dodała: –Dzięki zainteresowaniu, jakie zyskał film, mogliśmy spędzić razem więcej czasu, co jest dużym bonusem Tego samego wieczoru, kiedy Winslet odebrała nagrodę dla najlepszej aktorki, w przemówieniu pozdrowiła DiCaprio ze łzami w oczach: –Leo, jestem taka szczęśliwa, że mogę tu stanąć i powiedzieć ci, jak bardzo cię kocham i jak bardzo cię kochałam przez tychcałych13 lat –powiedziała (kiedy przesłał jej z widowni całusa). –Kocham cię z całego serca, naprawdę. Przyjaciele spotkali się ponownie na gali rozdania Złotych Globów w 2012 roku, gdzie Winslet odebrała nagrodę za rolę w filmie „Mildred Pierce” (DiCaprio był nominowany za główną rolę w filmie „J. Edgar”). Podczas uroczystości oboje wymienili (prawie) pełny pocałunek, który został szybko uchwycony przez fotoreporterów. O sile przyjaźni aktorów przekonaliśmy się w jeszcze bardziej spektakularny sposób w grudniu tego samego roku. Gdy Winslet brała ślub z Nedem Rocknrollem, DiCaprio poprowadził ją do ołtarza. W 2016 roku oboje otrzymali kolejne nominacje do Oscarów: on za „Zjawę”, która (w końcu) przyniosła mu nagrodę, a ona za „Steve’a Jobsa”. Winslet wydawała się być jednak przejęta bardziej sukcesem DiCaprio niż własnym: –Tak bardzo mi zależało na tym, aby Leo wygrał. Jest moim najbliższym przyjacielem na świecie i nie mogłam go nie wspierać.Aktorzy zostali ponownie sfotografowani razem w styczniu, tym razem podczas ceremonii wręczenia Nagród Gildii Aktorów Ekranowych. Jednak serca wszystkich fanów, którzy zawsze mieli nadzieję, że przyjaźń przerodzi się w coś głębszego, rozpaliło to, co stało się na czerwonym dywanie podczas gali rozdania Oscarów. Kiedy Leo wygrał, Kate uściskała go bardzo mocno i wyraźnie wzruszyła się podczas swojego przemówienia z podziękowaniami. W lipcu 2017 roku, kiedy Leonardo DiCaprio wraz ze swoją fundacją zorganizował aukcję charytatywną na południu Francji, Kate Winslet pojechała tam, aby go wspierać. Aby zebrać pieniądze na cele związane z ochroną środowiska, para postanowiła zjeść kolację z osobą, która wygra licytację. Widziano ich również po wydarzeniu w willi aktora w St. Tropez, gdzie relaksowali się razem przy basenie. W sierpniu następnego roku Winslet ujawniła, że ona i DiCaprio mają obsesję na punkcie kultowego filmu Camerona, do tego stopnia, że cały czas cytują teksty ze scenariusza, co oboje uważają za absolutnie przezabawne: –Czasami powtarzamy niektóre kwestie z „Titanica”, bo tylko my możemy to zrobić– powiedziała aktorka. Chociaż ten moment nie został utrwalony na żadnych upublicznionych zdjęciach, Kate Winslet w 2021 roku nie kryła podekscytowania możliwością spotkania się z DiCaprio po prawie trzech latach rozłąki z powodu pandemii. Aktorka wyznała „Guardianowi”, że „nie mogła przestać płakać”, kiedy spotkała się z DiCaprio w Los Angeles pod koniec 2021 roku. –Znam go pół mojego życia! Nie mogliśmy opuścić naszych krajów. Podobnie jak wielu innych przyjaciół na świecie rozdzielił nas COVID. Jest moim przyjacielem, drogim przyjacielem, w razie potrzeby dzwonimy do siebie, nie dając sobie fałszywych obietnic. Łączy nas coś prawdziwego. Jesteśmy związani na całe życie. 19 listopada Leonardo DiCaprio został sfotografowany z Kate Winslet na specjalnym pokazie filmu „Lee”, w którym aktorka wciela się w rolę reporterki. Aktorzy objęli się podczas wydarzenia w teatrze Harmony Gold w Los Angeles: on siedział specjalnie dla niej w pierwszym rzędzie. Artykuł ukazał się oryginalnie na vogue.it."
https://www.vogue.pl/a/najlepsze-seriale-netflixa-trzymajace-w-napieciu-do-ostatniego-odcinka,Najlepsze seriale Netflixa trzymające w napięciu do ostatniego odcinka,"Wciągają od pierwszego odcinkai nie pozwalają oderwać się do końca ostatniego.Najlepsze seriale Netflixato gwarantowane napięcie i dreszczyk emocji. Niezależnie o czym opowiadają świetne thrillery, gdzie toczy się ich akcja i wokół kogo koncentruje się, każdy z nich zapewniają emocje i zwroty akcji w najlepszym stylu. Świetny serial produkowany między 2013 a 2016 rokiem, który niedawno znów zrobił furorę. Ten psychologiczny thriller z elementami kryminalnymi na Netflixie trzyma widza w napięciu do ostatniej sceny. To nie tylko zasługa scenariusza, lecz także doskonałej obsady aktorskiej. Główną bohaterką serii jest pracująca w Londynie inspektorka Stella Gibson. Dostaje ona specjalną misję: wyrusza do Belfastu, by ująć brutalnego seryjnego mordercę Paula Spectora – gra go Jamie Dornan. Między dwójką rozpoczyna się emocjonalna gra. Do końca nie wiemy, które z nich ją wygra. Wciągającyserial kryminalny z 2024 roku? „Już mnie nie oszukasz” na bazie bestsellerowej prozy Harlana Cobena. Produkcja Netflixa niemal od razu po pojawieniu się na platformie zaczęła bić rekordy oglądalności. Emocjonujący thriller po prostu trzyma widza w napięciu od początku do samego końca. Michelle Keegan jako wdowa, która opłakuje brutalnie zamordowanego na jej oczach męża, drży o życie swoje i córki. Postanawia założyć w domu monitoring. Dzięki temu odkrywa, że jej mąż... żyje. Maya rozpoczyna prywatne dochodzenie, by dowiedzieć się, co tak naprawdę dzieje się wokół jej rodziny. W sieci uważa się, że to najlepszy serial Netflixa, którego produkcji zaprzestano. Ta kryminalna produkcja została zdjęta po zaledwie dwóch sezonach. „Mindhunter"" zabiera nas za kulisy specjalnej jednostki FBI w latach 70. Pełno w nim brudnych, ciemnych pokoików, papierosowego dymu i czarnej smolistej kawy. Produkcja Davida Finchera opowiada o detektywach i psychologach, którzy starają się rozgryźć, co siedzi w umysłach najgłośniejszych amerykańskich zbrodniarzy, np. Charlesa Masona. Szpiegowska produkcja najwyższej klasy zapewnia widzom dokładnie to, co powinna. Intrygujące zagadki, łączące przeszłość z teraźniejszością, napięcie i zwroty akcji. Od tej produkcji trudno się oderwać.Keira Knightleyjest doskonała jako Helen Webb, która jest przykładną żoną ministra za dnia, a w nocy? Ma zupełnie inną tożsamość. Po położeniu dzieci spać rusza, by wziąć udział w akcji szpiegowskiej, odnaleźć zabójców sekretnego kochanka i ustalić jego prawdziwą tożsamość. To jeden z tych wciągających seriali kryminalnych, dla których warto zarwać noc i obejrzeć całość. Niemiecka produkcja „Dark” wciąż budzi ogromne emocje i zyskuje nowe grono fanek oraz fanów. Ten serial pełen napięcia to jeden z najlepszych thrillerów science fiction Netflixa. Wszystko zaczyna się od chwili, gdy w małym dusznym miasteczku ginie chłopiec. Rozpoczynają się poszukiwania, w które angażują się wszyscy mieszkańcy, a wydarzenia przybierają nadprzyrodzony obrót, które rozgrywają się w trzech połączonych ze sobą planach: przeszłości, przyszłości i teraźniejszości."
https://www.vogue.pl/a/w-lustrach-100-metrowego-mieszkania-w-krakowie-odbijaja-sie-nawiazania-do-bauhausu,Lustra krakowskiego mieszkania odbijają nawiązania do Bauhausu i japońskiego minimalizmu,"Oryginalny charakter mieszkania w krakowskiej kamienicy z XIII wieku posłużył za punkt wyjścia do aranżacji. Ale to dopiero początek zaprojektowanej tu ponadczasowej układanki. Klasykę równoważą nawiązania do Bauhausu, a nawet japońskiego minimalizmu. Nad ulicą Jabłonowskich, zresztą jak nad całym krakowskim Starym Miastem, nieustannie unosi się duch bohemy. Niegdyś odbywało się tu wiele wydarzeń kulturalnych i artystycznych. Odniesienia do nich czuć zarówno w samej XVIII-wiecznej kamienicy, jak i w jednym z jej mieszkań, zaprojektowanym przez Dianę Żurek z Furora Studio. Budynek ma wiele cech charakterystycznych dla okresu, w którym powstał – w tym trochę klasycznych detali oraz barokowych akcentów. Ale widać na nim także późniejsze przebudowy i modernizacje. Jak podkreśla projektantka, właśnie to wyróżnia go na tle innych obiektów.– W przypadku mieszkań w takich kamienicach staram się oddać oryginalne walory miejsca, podkreślić wysokość sufitów, nawiązać do geometrii czy wprowadzić detale, które uzupełniają historię –mówi Żurek. Ale zaraz dodaje, że klasyczny charakter to dopiero początek tej ponadczasowej układanki, w której nie zabrakło też nawiązań do Bauhausu i japońskiego minimalizmu.– Znajdziemy tu różnorakie nawiązania: klasyczne płyciny połączone z geometrycznymi bryłami, nowoczesne tafle luster w towarzystwie sztukaterii oraz wyraziste kamienne opaski podkreślone prostym liniowym układem– tłumaczy. Stumetrowy apartament niegdyś był dwoma niezależnymi lokalami. Ten fakt w połączeniu z niełatwym, typowym dla starych kamienic układem sprawiły, że każde z pomieszczeń stanowiło spore projektowe wyzwanie.– Starałam się podzielić przestrzeń, tworząc strefę dzienną z widokiem na miasto oraz bardziej intymną, nocną, od strony dziedzińca. Oryginalnie wszystkie pomieszczenia były raczej niewielkie, więc projekt został solidnie przebudowany pod względem układu ścian, zmian konstrukcyjnych oraz nowej lokalizacji łazienek– mówi Diana Żurek. W strefie nocnej znalazły się dwie sypialnie, w tym jedna z łazienką. W części dziennej, chcąc, by kuchnia i jadalnia były nie tylko przestrzenne, ale też dobrze oświetlone, projektantka zdecydowała się na przeszklone drzwi do gabinetu oraz umieszczone wzdłuż ścian tafle luster.– Ścianę dzielącą przedtem kuchnię i salon częściowo usunęliśmy, tworząc tym samym dekoracyjną opaskę pomiędzy pokojami– tłumaczy. Podział na części dzienną i nocną wyznaczają prowadzące do nich wąskie korytarze od wejścia. Dzięki takiemu rozwiązaniu przestrzeń mieszkania została maksymalnie wykorzystana. Wymagające wnętrze nabrało charakteru nie tylko dzięki przemyślanym zabiegom architektonicznym, lecz także nietuzinkowym meblom. Projektantka zamówiła wiele z nich na wymiar. Jak podkreśla, mowa tu zarówno o większych gabarytach, takich jak szafy czy zabudowa kuchenna, jak i o mniejszym wyposażeniu.– Dla tego miejsca zaprojektowaliśmy m.in. orzechowy stół kuchenny oraz kawowy stolik wykończony granitem Copacabana. Mamy tu także regały na książki czy różne konsolki– metalowe oraz w słonecznych barwach topoli –mówi. W projekcie znalazła się też przestrzeń dla kilku klasyków, które dodają szlachetności wnętrzu i są ukłonem w stronę designerów minionych epok.– Są to m.in. fotele Pierre’a Jeannereta, krzesła Wishbone czy bezimienne perełki, jak antyczna chińska szafka lub kinkiet w kształcie gwiazdki w łazience. Elementy z przeszłości połączyliśmy ze współczesnym wyposażeniem i oświetleniem, w tym z cudownymi lampionami Oi Soi Oi czy sofą Micadoni –wylicza Żurek. W mieszkaniu nie brakuje też lamp wyszperanych w internetowych sklepach z antykami i meblami oraz dodatkami vintage. Ciekawymi akcentami są również niebanalne lustra pojawiające się zarówno w łazienkach, jak i w korytarzach. Aby wybrzmieć z odpowiednią siłą, wyraziste meble potrzebowały neutralnej oprawy – dlatego we wnętrzu dominuje przydymiona biel – najbardziej klasyczny odcień, ale jednocześnie otwierający wyobraźnię. Na jej tle wybijają się ciemniejsze forniry, jak orzech, ale także jaśniejsze drewno, w tym czeczot i dąb. Ta naturalna kolorystyka, łącząca różne faktury i barwy, stanowi bazę pod dopracowane później odcienie.– W projekcie postawiłam na mocne i wyraziste formy, stąd sporo tu ciemnych, antracytowych elementów, malowanego na czarno drewna czy metalowych detali. Towarzyszą im lekkie kremy i ciepłe szarości. W niektórych miejscach kolory uciekają w stronę bardziej zdecydowanych, jak zielenie czy granaty, które przykuwają oko, ale mimo że są chłodne, ocieplają przestrzeń, bo pojawiają się głównie na miękkich tkaninach –mówi Diana Żurek. Wykończeniem apartamentu są dzieła sztuki, często geometryczne, abstrakcyjne, m.in. kolaże uczniów ASP, printy, japoński rysunek na szkle czy kilka większych obrazów namalowanych specjalnie dla tej przestrzeni przez matkę inwestora. Duch dawnej krakowskiej bohemy pozostał, ale pozwolił się oswoić i otworzyć na to, co nowe. Więcej inspiracji znajdziecie w najnowszym wydaniu magazynu „Vogue Polska Living”.Do kupienia w salonach prasowych ionline z wygodną dostawą do domu."
